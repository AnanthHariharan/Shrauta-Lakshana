asmin vai loka ubhaye deva manuṣyā āsuḥ
te devāḥ svargaṃl lokam yanto agnim acuḥ
tvam no asya lokasya adhyakṣa edhi iti
tān agir uvāca
atha yad vo aham ghora saṃsparśatamo asmi
anapacāyitāro manuṣyāḥ
katham vas tad bhaviṣyati yan manuṣyeṣv iti
te devā ūcuḥ
tasya vai te vayam ghorās tanūr vinidhāsyāmaḥ
atha yā eva te śivā śagmā yajñiyā tanūḥ
tayā iha manuṣyebhyo bhaviṣyasi iti
tasya apsu pavamānām adadhuḥ
vāyau pāvakām
āditye śucim
atha yā eva asya śivā śagmā yajñiyā tanūr āsīt
tayā iha manuṣyebhyo atapat
etā vā agnes tanvaḥ
tad yad etā devatā yajati
atra agniḥ sāṅgaḥ satanūḥ prīto bhavati
tā vai tisro bhavanti
trayo vā ime lokāḥ
imān eva tal lokān āpnoti
paurṇamāsam prathamāyai tantram bhavati
āmāvāsyam dvitīyāyai
tena ha asya darśa pūrṇa māsāv anvārabdhau bhavataḥ
īḍitavatyau havyavāḍvatyau prathamāyai samyājye
tat samyājyā rūpam
dvy agnī dvitīyāyai
dvau hi agnī yajati
saptasasa sāmidhenīkā tṛtīyā
saptadaśa sāmidhenīkā vā iṣṭi paśu bandhāḥ
tad iṣṭi pauś bandhān āpnoti
sadvantāv ājya bhāgau bhavataḥ
asāni iti vā agnīn ādhatte
syām iti kāmayate
sa yadi ha vā api svaiṣāvīra iva sann agnīn ādhatte
kṣipra eva sambhavati
kṣipre bhogyatām aśnute
yaḥ sadvantau kurute
virājau samyājye
śrīr virāḍ anna adyam
śriyo virājo anna adyasya upāptyai
tā vai gāyatryo bhavanti
gāyatro vā agnir gāyatrac chandāḥ
svena eva tac chandasā agnīn ādhatte
tā vā upāṃśu bhavanti
retaḥ siktir vā agny ādhyeyam
upāṃśu vai retaḥ sicyate
abhirūpā bhavanti
yad yajñe abhirūpam tat samṛddham yajñasya eva samṛddhyai
dvādaśa dadyāt
dvādaśa vai māsāḥ saṃvatsaraḥ
saṃvatsarasya eva āptyai
aśvam trayodaśam dadāti
yas trayodaśo māsas tasya āpyai
deva asurā vā eṣu lokeṣu samyattā āsuḥ
tebhyo agnir apākrāmat
sa ṛtūn prāviśat
te devā hatvā asurān vijitya agnim anvaicchan
tam yamaś ca varuṇaś ca anvapaśyatām
tam upāmantrayanta
tam ajñapayan
tasmai varam adaduḥ
sa ha etam varam vavre
prayājān me anuyājāṃś ca kevalān ghṛtam ca apām puruṣam ca oṣadhīnām iti
tasmād āhur āgneyāḥ prayāja anuyājā āgneyam ājyam iti
tato vai devā abhavan
parā asurāḥ
bhavaty ātmanā
parā asya dveṣyo ya evam veda
tad āhuḥ kasminn ṛtau punar ādadhīta iti
varṣāsv iti ha eka āhuḥ
varṣāsu vai sarve kāmāḥ
sarveṣām eva kāmānām āptyai
madhyā varṣe punar vasū nakṣatram udīkṣya punar ādadhīta
punar mā vasu vittam upanamatv iti
atho punaḥ kāmasya upāptyai
tad vai na tasmin kāle pūrva pakṣe punar vasubhyām sampadyate
yā eva eṣā āṣāḍhyā upariṣṭād amāvāsyā bhavati
tasyām punar ādadhīta
sā punar vasubhyām sampadyate
upāpto amāvāsyāyām kāmo bhavati
upāpto varṣāsu
upāptaḥ punar vasvoḥ
tasmāt tasyām punar ādadhīta
pañca kapālaḥ puroḍāśo bhavati
pañca padā paṅktiḥ
pāṅkto vai yajño yajñasya eva āptyai
vibhaktibhiḥ prayāja anuyājān yajati
ṛtavo vai prayāja anuyājāḥ
ṛtubhya enam tat samāharanti
agra āyāhi vītaye agnim dūtam vṛṇīmahe agninā agniḥ samidhyate agnir vṛtrāṇi jaṅghanad agneḥ stomam manāmahe agnā yo martyo duva ity etām ṛcām pratīkāni vibhaktayaḥ
tā vai ṣaḍ bhavanti
ṣaḍ vā ṛtavaḥ
ṛtubhya eva enam tat punar samāharati
yathā yatham uttamau prayāja anuyājau yajati
tathā ha asya prayāja anuyājebhyo anitam bhavati
vārtraghnaḥ pūrva ājya bhāgaḥ pāpmana eva vadhāya
atho ha asya paurṇamāsāt tantrād anitam bhavati
agnim stomena bodhaya ity agnaye buddhimate pūrvam kuryād iti ha eka āhuḥ
svapiti iva vā etasya agnir yo agmim udvāsayate
tad eva enam tat punaḥ prabodhayati iti
vārtraghnas tv eva sthitaḥ
agna āyūṃṣi pavasa ity uttarasya puronuvākyā
pavasa it tat saumyam rūpam
kevala āgneyo hi yajña kratuḥ
tad yat pavamānasya kīrtayati
tathā ha asya saumyād ājya bhāgād anitam bhavati
pada paṅktayo yājyā puronuvākyāḥ
pañca padā paṅktiḥ
pāṅkto vai yajo yajñasya eva āptyai
vyatiṣaktā bhavanti
vyatiṣaktā iva vā ime prāṇā ātmānam bhuñjanti iti
sā sarvā eva sasāmidhenīka upāṃśu bhavaty āpūrvābhyām anuyājābhyām
ā hy ato vibhaktayo anuprotā bhavanti
atho sarve vai kāmā vibhaktiṣu
tasmād upāṃśu bhavanti
sarveṣām eva kāmānām āptyai
uccais tv eva uttamena anuyājena yajati
uccaiḥ sūkta vāka śamyu vāka āvāha
tad yathā vidam ity āvir naṣṭam kruyāt
evam tad āviḥ kāmān karoty āpam iti
trayam ha eka upāṃśu kurvanti vibhaktīr uttaram ājya bhāgam havir iti
etāvadd hy āgantu bhavati iti
sā vā upāṃśu niruktā bhavati
dvayam vā agre rūpam niruktam ca aniruktam ca
tad eva asya tena āpnoti
sarva āgneyam ha eke kurvanti
na tathā kuryāt
tasyai punar utsyūto jarat saṃvyāhaḥ punaḥ saṃskṛtaḥ kadratho anaḍvān hiraṇyam vā dakṣiṇā
punaḥ karma hy etat
ādityā dvitīyā
pratiṣṭhā vā adithi
pratiṣṭhityā eva pratiṣṭhityā eva
gharmo vā eṣa pravṛjyate yad agnihotram
tad asau vai gharmo yo asau tapati
etam eva ta prīṇāti
sa vai sāyam ca prātaś ca juhoti
agnaye sāyam sūryāya prātaḥ
sauryam vā ahar āgneyī rātriḥ
mukhata eva tad aho rātre prīṇāti
payasā juhuyāt
eṣa ha vai sarvāsām oṣadhīnām raso yat payaḥ
sarvair eva tad rasair agnīn prīṇāti
tad u vā āhur yad aśanasya eva juhuyāt
sarvam vā idam agner annam
svena eva tad annena agnīn prīṇāti iti
gārhapatye adhiśritya āhavanīye juhuyāt
śrapaṇo vai gārhapatyaḥ
āhavana āhavanīyaḥ
tasmād gārhapatye adhiśritya āhavanīye juhuyāt
dvy antān aṅgārān karoti
imāv eva tal lokau vitārayati
tasmādd hi imau lokau saha santau nānā iva
atha yad adhiśritya avadyotayati
śrapayaty eva etat tat
atha yad apaḥ pratyānayati
āpaḥ kṛtsnāni ha vai sarvāṇi havīṃṣi bhavanti
haviṣa eva kṛtsnatāyai
atha yat punar avadyogayati
trivṛdd hi deva karma
anucchindann iva hareti
tathā ha yajamāno apracyāvuko bhavati
atha upaveṣeṇa dakṣiṇato aṅgārān upaspṛśati namo devebhya iti
na hi namas kāram ati devāḥ
supratyūḍhān aṅgārān pratyūhet
tathā ha asya na antama cāriṇo cana naśyati
catur unnayet
catuṣṭayam vā idam sarvam
asya eva sarvasya āptyai
pañca kṛtva unnayet
pāṅkto vai yajño yajñasya eva āptyai
upasado agnihotre veditavyāḥ
unnīya uttareṇa gārhapatyam upasādayati
tad imaṃl lokam āpnoti
āhavanīye hoṣyan dvitīyam
pālāśīm samidham abhyādadhāti
somo vai palāśaḥ
sā prathamā soma āhutiḥ
prādeśa mātrī bhavati
prādeśa mātram hi ima ātmano adhi prāṇāḥ
dvy aṅgulam samidho atihṛtya anudṛbhann iva abhijuhoti
dvy aṅgule vā idam mukhasya annam dhīyate
dhūmāyantyām grāma kāmasya juhuyāt
jvalantyām brahma varcasa kāmasya
aṅgāreṣu paśu kāmasya
abhyādhāya iti tv eva sthitam
atra hy eva ete sarve kāmā upāpyanta iti
ubhe āhutī hutvā japati
yā yajñasya samṛddhasya āśīḥ sā me samṛdhyatām iti
yā vai yajñasya samṛddhasya āśīḥ sā yajamānasya bhavati
uttarāv avatīra āhutīr juhuyāt
uttara uttariṇa eva tat svargāṃl lokān āpnoti
sruco budhnena aṅgārān upaspṛśati
svarga eva tal loke yajamānam dadhāti
dvir udīcīm srucam udyacchati
rudram eva tat svāyām diśi prītvā avasṛjati
tasmādd hūyamānasya uttarato na tiṣṭhet
na id etasya akhilasya devasya pariprādhve asāni iti
tām uttarataḥ sāyam upamārṣṭi pratīcīm
ādityam tad astam nayati
dakṣiṇata ūrdhvām prātaḥ
ādityam tad unnayati
yat pūrvam upamārṣṭi tat kūrce nilimpati
oṣadhīs tena prīṇāti
yad dvitīyam tad dakṣiṇena kūrcam uttānam pāṇim nidadhāti
pitṝṃs tena prīṇāti
atha yad dṣip pradeśinyā prāśnāti
garbhān pūrveṇa prīṇāti
tasmād anaśnanto garbhāḥ prāṇanti
vayāṃsy uttareṇa
tasmād vayāṃsi bahu kiṃca kiṃcid iva bhakṣayanti śvetam iva prasrāvayanti
atha yat srucā bhakṣayati
bhūtam ca tena bhavyam ca prīṇāti
atha yat srucam nirleḍhi
sarva deva janāṃs tena prīṇāti
atha yat srucam mārjayate
rakṣo deva janāṃs tena prīṇāti
atha yat prācīru udīcīr apa utsiñcati
gandharva apsarasas tena prīṇāti
atha yat prācīm udīcīm srucam uddiśati
rudram eva tat svāyām diśi dadhāti
evam agnihotreṇa sarvāṇi bhūtāni prīṇāti
āhavanīya eva juhuyād iti ha eka āhuḥ
sarveṣu tv eva juhuyāt
homāya hy eta ādhīyante
catasro gārhapatye
catasro anvāhārya pacane
dve āhavanīye
tā daśa sampadyate
daśa daśinī virāṭ
śrīr virāḍ anna adyam
śriyo virājo anna adyasya upāptyai
sa ya evam virāṭ sampannam agnihotram juhoti
sarvān kāmān āpnoti
atha yadd hutvā agnīn upatiṣṭhate
prītvā eva tad deveṣv antato artham vadate
yad v eva vatsam spṛśati
tasmād vātsapram
tathā ha yajamānāt paśavo anutkrāmukā bhavanti
atha yad apa ācamya vratam visṛjate
apsv eva tad vratam dadhāti
tā asya vratam gopāyantyā punar homāt
atho yat pravatsyaṃś ca proṣivāṃś ca agnīn upatiṣṭhate
abhivādo ha eṣa devatāyai yad utkāśam bhavati
atho agnibhya eva etad ātmānam paridadāti
ye ca enam anvañco bhavanti
atha yad araṇyor agnīnt samāropayate
deva ratho vā araṇī
deva ratha eva enāṃs tat samāropayate
sa etena deva rathena svasti svargaṃl lokam samaśnute
yad v eva punaḥ punar nirmanthate
teno ha eva asya punar ādheyam upāptam bhavati
ye vai ke ca ānandā anne pāne mithune
rātryā eva te saṃtatā avyavacchinnāḥ kriyante
teṣām rātriḥ kārotaraḥ
ya u vai ke ca ānandāḥ
annād eva te sarve jāyante
te devā abruvan
katham nv imān vayam ānandān asmādṛśasya eva pratigṛhṇīyāma iti
te apām ūrdhvam rasam udauhan
tā oṣadhayaś ca vanaspatayaś ca samabhavan
oṣadhīnām ca vanaspatīnām ca ūrdhvam rasam udauhan
tat phalam abhavat
phalasya ūrdhvam rasam udauhan
tad annam abhavat
annasya ūrdhvam rasam udauhan
tad reto abhavat
retasa ūrdhvam rasam udauhan
sa puruṣo abhavat
so ayam puruṣo yat prāṇiti vā apāniti vā
na tat prāṇena na anāpena āha iti prāṇiṣam vā apāniṣam vā iti
vācā eva tad āha
tat prāṇa avānau vācam apīto vānmayau bhavataḥ
atha yac cakṣuṣā paśyati
na tac cakṣuṣā āha ity adrākṣam iti
vācā eva tad āha
tac cakṣur vāacam apyeti vānmayam bhavati
atha yat śrotreṇa śṛṇoti
na tat śrotreṇa āha ity aśrauṣam iti
vācā eva tad āha
tat śrotram vācam apyeti vānmayam bhavati
atha yan manasā saṃkalpayate
na tan manasā āha iti samacīkḷpam iti
vācā eva tad āha
tan mano vācam apyeti vānmayam bhavati
atha yad aṅgaiḥ suśīmam vā duhśīmam vā spṛśati
na tad aṅgair āha iti suśīmam vā duhśīmam vā asprākṣam iti
vācā eva tad āha
tat sarva ātmā vācam apyeti vānmayo bhavati
tad etad ṛcā abhyuditam
na indrād ṛte pavate dhāma kiṃcana iti
vāg vā indraḥ
na hy ṛte vācaḥ pavate dhāma kiṃcana
sa vai sāyam juhoty agnir jyotir jyotir agnir iti
tam jyotiḥ santam jyotir ity āha
sa satyam vadati
tasya ayam vānmaya ātmā satyamayo bhavati
satyamayā u devāḥ
atha svāhā iti juhoti
tasya etām devāḥ satya hutasya āhutim pratigṛhṇanti
rātryā u śīrṣant satyam vadati
sa yadi ha vā api tata ūrdhvam mṛṣā vadati
satyam ha eva asya uditam bhavati
rātryā u hi śīrṣant satyam vadati
atha prātar juhoti sūryo jyotir jyotiḥ sūrya iti
tam jyotiḥ santam jyotir ity āha
sa satyam vadati
tasya ayam vānmaya ātmā satyamayo bhavati
satyamayā u devāḥ
atha svāhā iti juhoti
tasya etām devāḥ satya hutasya āhutim pratigṛhṇanti
ahna u śīrṣant satyam vadati
sa yadi ha vā api tata ūrdhvam mṛṣā vadati
satyam ha eva asya uditam bhavati
ahna u hi śīrṣant satyam vadati
sa vā eṣo agnir udyaty āditya ātmānam juhoti
asāv astam yant sāye agnāv āditya ātmānam juhoti
rātrir eva ahan juhoty aho rātrau
prāṇa eva apāne juhoty apānaḥ prāṇe
tāni vā etāni ṣaḍ juhvaty anyonya ātmānam
sa ya etāni ṣaḍ juhvati veda
ajuhvata eva asya agnihotram hutam bhavati
juhvata eva asya dvir hutam bhavati ya evam eva
sa yadi ha vā api suruśād evam vidvān agnihotram juhoti
prati ha eva asya ete devā āhutī gṛhṇanti
yasyo ha vā api devāḥ sakṛd aśnanti
tata eva so amṛtaḥ
satyamayo ha vā amṛtamayaḥ sambhavati ya evam veda
tad yathā ha vai śraddhād satya vādinas tapasvino hutam bhavati
evam ha eva asya hutam bhavati
ya evam vidvān agnihotram juhoti
tasmād evaṃvid agnihotram juhuyād iti
udite hotavyam anudita iti mīmāṃsante
sa ya udite juhoti
prasavata eva etan mahate devāya ātithyam karoti
atha yo anudite juhoti
samnihitāya eva etan mahate devāya ātithyam karoti
tasmād anudite hotavyam
tadd ha api vṛṣa śuṣmo vātāvataḥ pūrveṣām eko jīrṇiḥ śayāno rātryām eva ubhe āhutī hūyamāne dṛṣṭvā uvāca
rātryām eva ubhe āhutī juhvati iti
rātryā hi iti sa ha uvāca
vaktā asmo nv eva vayam amuṃl lokam paretya pitṛbhyaḥ
atho eva enam na śraddhātāraḥ
yad v eva etad ubhaye dyur agnihotram ahūyata
anye dyur vā tad etarhi hūyate
rātryām eva ity etad eva kumārī gandharva gṛhītā uvāca
rātryām eva ubhe āhutī juhvati iti
rātryām hi iti sā ha uvāca
saṃdhau juhuyāt
samudro ha vā eṣa sarvam haro yad aho rātre
tasya ha ete gādhe tīrthe yat saṃdhye
tad yathā gādhābhyām tīrthābhyām samudram atīyāt tādṛk tat
yat saṃdhau juhoti
atho deva senā ha vā eṣa adhvagā haniṣyantī yad aho rātre
tasyā ha ete pakṣasī yat saṃdhye
tad yathā pakṣābhyām kṣipram adhvānam anviyāt tādṛk tat
yat saṃdhau juhoti
atho mṛtyor ha vā etau virāja bāhū yad ahorātre
tad yathā virāja bāhubhyām parijigrahīṣyann antareṇa atimucyeta tādṛk tat
yat saṃdhau juhoti
tad u ha sma āha kauṣītakiḥ
sāyam astamite purā tamasas tasmin kāle juhuyāt
sa deva yānaḥ ketuḥ
tam eva ārabhya svasti svargaṃl lokam eti
prātaḥ purodayād apahate tamasi tasmin kāle juhuyāt
sa deva yānaḥ ketuḥ
tam eva ārabhya svasti svargaṃl lokam eti
atha yo ato anyathā agnihotram juhoti
śyāma śabalau ha asya agnihotram vikhidataḥ
ahar vai śabalaḥ
rātriḥ śyāmaḥ
sa yo mahā rātre juhoti
śyāmo ha asya agnihotram vikhidati
atha yo mahā ahne juhoti
śabalo ha asya agnihotram vikhidati
tad vai khalu yadā eva kadācana juhuyāt
huta samṛddhim eva upāsīta iti huta samṛddham eva upāsīta iti
yad darśa pūrṇa māsayor upavasati
na ha vā avratasya devā havir aśnanti
tasmād upavasati
uta me devā havir aśnīyur iti
pūrvām paurṇamāsīm upavased iti paiṅgyam
uttarām iti kauṣītakam
yām paryastamayam utsarped iti sā sthitiḥ
pūrvām paurṇamāsīm upavased anirjñāya purastād amāvāsyāyām candramasam
yad upavasati tena pūrvām prīṇāti
yad yajate tena uttarām
uttarām upavaset
uttarām u ha vai samudro vijate somam anu daivatam
etad vai deva satyam yac candramāḥ
tasmād uttarām upavaset
atha yat purastāt sāmidhenīnām japati
svastyayanam eva tat kurute
hiṃkṛtya sāmidhenīr anvāha
vajro vai hiṃkāraḥ
vajreṇa eva tad yajamānasya pāpmānam hanti
trir him karoti
trivṛd vai vajraḥ
vajram eva tad abhisampādayati
etena vai devās trivṛtā vajreṇa ebhyo lokebhyo asurān anudanta
tatho eva etad yajamāna etena eva trivṛtā vajreṇa ebhyo lokebhyo dviṣato bhrātṛvyān nudati
ekādaśa sāmidhenīr anvāha
ekādaśa akṣarā vai triṣṭup
traiṣṭubha indraḥ
tad ubhā indrāgnī āpnoti
triḥ prathamayā trir uttamayā pañcadaśa sampadyate
pañcadaśa vai pūrva pakṣa apara pakṣayor ahāni
tat sāmidhenībhiḥ pūrva pakṣa apara pakṣāv āpnoti
atho vajro vai sāmidhenyaḥ
pañcadaśo vai vajraḥ
vajreṇa eva tad yajamānasya pāpmānam hanti
yad v eva triḥ prathamām triru uttamām
yajñasya eva tad barsau nahyati sthemne avisraṃsāya
tāsām vai trīṇi ṣaṣṭi śatāny akṣarāṇām bhavanti
trīṇi vai ṣaṣṭi śatāni saṃvatsarasya ahnām
tat sāmidhenībhiḥ saṃvatsarasya ahāny āpnoti
tā vai gāyatryo bhavanti
gāyatro vā agnir gāyatrac chandāḥ
svena eva tat chandasā agnim stauti
abhirūpā bhavanti
yad yajñe abhirūpam tat samṛddham yajñasya eva samṛddhyai
uttamāyai tṛtīye vacane praṇavena nigadam upasaṃdadhāti
agne mahān asi brāhmaṇa bhārata iti
agnir vai bharataḥ
sa vai devebhyo havyam bharati
atha yad yajamānasya ārṣeyam āha
na ha vā anārṣeyasya devā havir aśnanti
tasmād asya ārṣeyam āha
atha etam pañcadaśa padam nigadam upasaṃdadhāti
eṣā ha vai sāmidhenīnām nivit
tasmāt pañcadaśa pado bhavati
pañcadaśa hi sāmidhenyaḥ
sa vā acchandas kṛto bhavati
dvayam vā idam sarvam chandas kṛtam ca acchandas kṛtam ca
tena sarveṇa agnim stavāni iti
tasya sapta padāni samasya avasyet
sapta vai chandāṃsi
sarveṣām eva chandasām āptyai
atha catvāry atha catvāri
catuṣṭayam vā idam sarvam
asya eva sarvasya āptyai
atha yad vyavagrāham devatā āvāhayati
nānā hy ābhyo havīṃṣi gṛhītāni bhavanti
tasmād vyavagrāham devatā āvāhayati
atha yad agnim agninā āvāhayati
eṣā vā agner yajñiyā tanūr yā asya havya vāṭ
sā vā asau yad ado amuṣyād ity asya upariṣṭād divi iva bhāti jyotir iva
tad yad āha agnim agna āvaha iti
tām āvaha ity eva tad āha
atha yad devān ājyapān āvāhayati
prayāja anuyājāṃs tad āvāhayati
atha yad agnim hotrāya āvāhayati
sviṣṭakṛtam tad āvāhayati
atha yat svam mahimānam āvāhayati
vāyum tad āvāhayati
vāyur vā agneḥ svo mahimā
tena hi sampadya mahimānam gacchati
yad v eva vācā anvāha vācā yajati
tena u ha eva asya svo mahimā iṣṭo bhavati
ā ca vaha jātavedaḥ suyujā ca yaja ity āha
āvaha ca jātavedo devānt sayujā ca devatā yaja ity eva enam tad āha
atha yat parastāt sāmidhenīnām japati
vajro vai sāmidhenyaḥ
tam eva etat śamayati purastāc ca upariṣṭāc ca
atha yat srug ādāpanena srucāv ādāpayati
deva ratham eva tad yunakti devebhyo haviḥ pradāsyan
sa etena deva rathena svasti svargaṃl lokam samaśnute
prayājān yajati
ṛtavo vai prayājāḥ
ṛtūn eva tat prīṇāti
te vai pañca bhavanti
tair yat kiṃca pañca vidham adhidaivatam adhyātmam tat sarvam āpnoti
samidho yajati vasantam eva
vasante vā iḍam sarvam samidyate
tanūnapātam yajati gīṣmam eva
grīṣme hi tanvam tapati
iḍo yajati varṣā eva
varṣābhir hi īḍitam anna adyam uttiṣṭhati
barhir yajati śaradam eva
śaradi hi barhiṣṭhā oṣadhayo bhavanti
svāhā kṛtim antam yajati hemantam eva
hemante vā idam sarvam svāhā kṛtam
tad āhur yat pañca prayājāḥ ṣaḍ ṛtavaḥ kvaitam ṣaṣṭham ṛtum yajati iti
yad eva caturthe prayāje samānayati tad enam itareṣv anuvibhajati
atha yad uttame prayāje devatāḥ samāvapati
prayāja bhāja eva enās tat karoti
tad yathā agniḥ sarveṣu havihṣu bhāgī bhavati
evam tad agner bhāge devatā bhāginīḥ karoti
na atra agnim hotrād ity āha
paśavo vai prayājāḥ
rudraḥ sviṣṭakṛt
na id rudreṇa yajamānasya paśūn prasajāni iti
svāhā devā ājyapā juṣāṇā agna ājyasya vyantv iti ha eka āhuḥ
na tathā kuryāt
ardham ha vai yajñasya ājyam ardham haviḥ
sa yadd ha anyatarad brūyāt
ardham ha vai yajñasya samiṣṭam syād ardham asamiṣṭam
tasmāt svāhā devā ājyapā juṣāṇā agna ājyasya haviṣo vyantv ity eva brūyāt
atha yat paurṇamāsyām vārtraghnāv ājya bhāgau bhavataḥ
paurṇamāsena vā indro vṛtram ahan
atha yad amāvāsyāyām vṛdhanvantau
kṣayam vā atra candro gacchati
tam eva etad āpyāyayati tam vardhayati
tau vai juṣāṇa yājyau bhavataḥ
samāna haviṣau hi prayājair bhavataḥ
atho brahma vai juṣāṇaḥ
brāhmaṇā eva tad devebhyo haviḥ prayacchati
tau vai tribṛtau bhavataḥ
ye yajāmaho nigado vaṣaṭ kāraḥ
cakṣur vā ājya bhāgau
trivṛd vai cakṣuḥ śuklam kṛṣṇam lohitam iti
tau na paśau na some karoti
paśunā vai cakṣuṣmān adhvaraḥ
na ic catur akṣam bībhatsam adhvaram karavāṇi iti
atha yadāvatyoṇhūtavatyaḥ puronuvākyā bhavanti
pravatyaḥ prattavatyo yājyāḥ
hūtvā eva tad devebhyo haviḥ prayacchati
tā vai gāyatrī triṣṭubhau bhavanti
brahma vai gāyatrī
kṣatram triṣṭup
brahma kṣatrābhyām eva tad devebhyo haviḥ prayacchati
ṛg ante vaṣaṭ karoti
tathā ha asya sarvā yājyā rūpavatyo bhavanti
ṣaḍ iti vaṣaṭ karoti
ṣaḍ vā ṛtavaḥ
ṛtūn eva tat prīṇāti
bārhata rāthantaram vaṣaṭ kuryāt purastād dīrgham upariṣṭādd hrasvam
yadd hrasvam tad rathantaram
yad dīrgham tad bṛhati
atho iyam vai rathantaram asau bṛhat
anayor eva tat pratitiṣṭhati
atho etāvān vai vāco vikāraḥ
sarveṇa eva tad vāco vikāreṇa devebhyo haviḥ prayacchati
bhūr bhuva iti purastād ye yajāmahasya japati
vaṣaṭ kṛtyā anujapaty ojaḥ sahaḥ saha ojaḥ svar iti
vajro vai vaṣaṭ kāraḥ
tam eva etat śamayati purastāc ca upariṣṭāc ca
atho ete eva vaṣaṭ kārasya prīyatame tanū yad ojaś ca sahaś ca
tābhyām eva enam śamayati
atha yad agnim prathamam devatānām yajati
agnir vai devānām mukham
mukhata eva tad devān prīṇāti
atha yat paurṇamāsyām agnīṣomau yajati
agnīṣomau vā antar vṛtra āstām
tāv indro na aśaknod abhi vajram prahartum
yad upāṃśu yajati tena somam prīṇāti
yan niruktam tena agnim
atha yad amāvāsyāyām indrāgnī yajati
pratiṣṭhe vā indrāgnī pratiṣṭhityā eva
atha yat samnayann indram yajati mahā indram vā
etaj jyotir vā amāvāsyā
na hy atra candro dṛśyate
atha yad asamnayan puroḍāśāv antareṇa upāṃśv ājyasya yajaty ajāmitāyai
atha yat samnayant sānnāyyasya antareṇa upāṃśv ājyasya yajati tasya uktam brāhmaṇam
atha yad agnim sviṣṭakṛtam antato yajati
eṣa ha vai devebhyo haviḥ prayacchati
yo vā annam vibhajaty antataḥ sa bhajate
atho rudro vai sviṣṭakṛt
anta bhāg vā vā eṣaḥ
tasmād enam antato yajati
tasya tac chandasau yājyā puronuvākye nigado vyavaiti
tena ajāmi bhavati
vaṣaṭ kṛtyā apa upaspṛśati
śāntir vai bheṣajam āpaḥ
śāntir eva eṣā bheṣajam yajñe kriyate
atha yat pradeśinyām iḍāyāḥ pūrvam añjanam adhara oṣṭhe nilimpate
uttaram uttara oṣṭhe
ayam vai loko adhara oṣṭhaḥ
asau lokaḥ uttara oṣṭhaḥ
atha yad oṣṭhāv antareṇa tad idam antarikṣam
tad yad prāśnāti
imān eva tal lokān anusaṃtanvan prīṇāti
atha yad iḍām upahvayate
sarveṣv eva tad bhūteṣu upahavam icchate
atho annam vā iḍā
annam eva tad ātman dhatte
atho paśavo vā iḍā
paśūnām eva āptyai
tasyām caturavān iti
tathā pañcapadī bhavati
pañcapadā paṅktiḥ
pāṅkto vai yajño yajñasya eva āptyai
atha yaj japena utttara iḍām prāśnāti
brahma vai japaḥ
brahmaṇā eva enām tat śamayati
atha yad adhvaryur barhiṣadam puroḍāśam karoti
pitṝn eva tat prīṇāti
atha yat pavitravati mārjayante
śāntir vai bheṣajam āpaḥ
śāntir eva eṣā bheṣajam yajñe kriyate
atha yad anvāhāryam āharanti
etad dakṣiṇau vai darśa pūrṇa māsau
tasmād enam āharanti
atha yat samidham anumantrayate
idhmasya vā eṣā eka atiśiṣṭā bhavati
tasmād enām anustauti
atha yat trīn anuyājān yajait
tryo vā ime lokāḥ
imān eva tal lokān āpnoti
atha yat sarvam uttamam āha
pratiṣṭhā vai sviṣṭakṛt pratiṣṭhityā eva
atha yat sūkta vākam āha
pratiṣṭhā vai sūkta vākaḥ pratiṣṭhityā eva
atha yad dyāvā pṛthivyoḥ kīrtayati
pratiṣṭhe vai dyāvā pṛthivī pratiṣṭhityā eva
agnir idam havir ajuṣata iti ha eka āhuḥ
na tathā kuryāt
abhyāvartate ha asya devatā punar yajña iti manvānā
punar me haviḥ pradāsyati iti
sā yajamānasya āśiṣo nivartayati ya idam havir ity āha
tasmādd havir ajuṣata havir ajuṣata ity eva brūyāt
atho yā eva etad devatāḥ purastād yajati
tābhir eva etad antataḥ pratitiṣṭhati
atha yat sūkta vāke yajamānasya nāma gṛhṇāti
eṣa ha vai daiva ātmā yajamānasya yam ṛtvijaḥ saṃskurvanti
tasmād asya nāma gṛhṇāti
atra hi jāyate
uccair gṛhṇīyād yady apy ācāryaḥ syāt
tathā ha yajamāno aprācyāvuko bhavati
atha pañca āśiṣo vadata iḍāyām tisras tā aṣṭau
etābhir vai devāḥ sarvā aṣṭīr aśnuvata
tatho eva etad yajamāna etābhir eva sarvā aṣṭīr aśnute
atha barhiṣi prāñcam añjalim nidhāya japati nama upa iti
na hi namas kāram ati devāḥ
atha yat śamyor vākam āha
pratiṣṭhā vai śamyor vākaḥ pratiṣṭhityā eva
atho śamyur ha vai bārhaspatyaḥ sarvān yajñān śamayām cakāra
tasmāt śamyor vākam āha
atha yad apa upaspṛśati
śāntir vai bheṣajam āpaḥ
śāntir eva eṣā bheṣajam yajñe kriyate
atha yad gārhapatye patnī samyājaiś caranti
gārhapatya bhājo vai patnyaḥ
āhavanīya bhāg yajamānaḥ
tasmād gārhapatye patnī samyājaiś caranti
te vai catvāro bhavanti
ā caturam vai dvandvam mithunam prajananam prajātyai
te vā upāṃśu bhavanti
retaḥ siktir vai patnī samyājāḥ
upāṃśu vai retaḥ sicyate
abhirūpā bhavanti
yad yaje abhirūpam tat samṛddham yajñasya eva samṛddhyai
atha somam tvaṣṭāram devānām patnīr agnim gṛhapatim iti
etā ha vai devatā mithunānām īśate
tā atra prīṇanti
tā asmai prītā mithunāni dadhati
somam prathamam yajati
retas tat siñcati
tvaṣṭāram dvitīyam
tvaṣṭā vai retaḥ ṣiktam vikaroti
tataḥ patnyaḥ
patnī samyājā hy ete
atha yad agnim gṛhapatim antato yajati
etat sviṣṭakṛto vai patnyaḥ
tasmād enam antato yajati
atha ya apa upaspṛśati tasya uktam brāhmaṇam
atha yad ṛcam japati svastyayanam eva tat kurute
atha yad ilām upahvayate yan mārjayate yat śamyor vākam āha tasya uktam brāhmaṇam
atha yad vede patnīm vācayati
vṛṣā vai vedaḥ
yoṣā patnī
mithunam eva tat patnīṣu dadhāti
tasmāt patnī veda tṛṇāny antara ūrū kurute
atha yad vedam stṛṇāti
tena ha asya darśa pūrṇa māsau saṃtatau bhavataḥ
atho etena eva asya agnihotram stīrṇa barhir bhavati
atha yad veda atiśeṣam upatiṣṭhate
āśiṣam eva tad vadate
atha yad āhavanīyam upatiṣṭhate
prītvā eva tad deveṣv antato artham vadate
atha yad apa upaspṛśati
śāntir vai bheṣajam āpaḥ
śāntir eva eṣā bheṣajam antato yajñe kriyate antato yajñe kriyate
anunirvāpyayā vai devā asurān apāghrata
tatho eva etad yajamāno anunirvāpyayā eva dviṣato bhrātṛvyān apahate
sa vā indrāya vimṛdha ekādaśa kapālam puloḍāśam nirvapati
indro vai mṛdhām vihantā
sa eva asya mṛdho vihanti
atho āmāvāsyam eva etat pratyāharati yat paurṇamāsyām indram yajati
atra saṃsthita darśa pūrṇa māsau yajamāno yady apara pakṣe bhaṅgam nīyāt
na asya yajña vikarṣaḥ syāt
atha yad amāvāsyāyām aditim yajati
yajñasya eva sabhāratāyai
sā samyājyāto vimṛdvatī bhavati
atha ato abhyuditāyāḥ
ehi ha vā eṣa yaja pathāt
yasya upavasathe purastāc candro dṛśyate
so agnaye dātre aṣṭā kapālam puroḍāśam nirvapati
agnir vai dātā
sa eva asmai yajñam dadāti
indrāya pradātre sāyam dohitam dadhi
indro vai pradātā
sa eva asmai yajñam prayacchati
viṣṇave śipi viṣṭāya prātar dohite payasi carum
yajño vai viṣṇuḥ
sa eva asmai yajñam dadāti
tad yad etā devatā yāti
na id yajña pathād ayāni iti
tisṛdhanvam dakṣiṇā
tat svastyayanasya rūpam
atha ato abhyuddṛṣṭāyāḥ
ehi ha vā eṣa yajña pathāt
yasya upasavathe paścāc candro dṛśyate
so agnaye pathi kṛte aṣṭā kapālam puroḍāśam nirvapati
agnir vai pakṣikṛt
sa eva enam yajña patham apipātayati
indrāya vṛtraghna ekādaśa kapālam
indro vai vṛtrahā
sa eva enam punar yajña patham apipātayati
vaiśvānarīyam dvādaśa kapālam
asau vai vaiśvānaro yo asau tapati
eṣa eva enam punar yajña patham apipātayati
tad yad etā devatā yajati
na id yajña pathād ayāni iti
daṇḍa upānaham dakṣiṇā
tad abhayasya rūpam
atha atho dākṣāyaṇa yajñasya
dākṣāyaṇa yajñena iṣyan phālgunyām paurṇamāsyām prayuṅkte
mukham vā etat saṃvatsarasya yat phālgunī paurṇamāsī
tasmāt tasyām adīkṣita ayanāni prayujyante
atho dakṣo ha vai pārvatir etena yajñena iṣṭvā sarvān kāmān āpa
tad yad dākṣāyaṇa yajñena yajate
sarveṣām eva kāmānām āptyai
nāśane kāmam āpayīta
somam rājānam candramasam bhakṣayāni iti manasā dhyāyann aśnīyāt
tad asau vai somo rājā vicakṣaṇaś candramāḥ
tam etam apara parkṣam devā abhiṣuṇvanti
tad yad apara pakṣam dākṣāyaṇa yajñasya vratāni caranti
devānām api soma pītho asāni iti
 atha yad upavasathe agnīṣomīyam ekādaśa kapālam puroḍāśam nirvapati
ya eva asau somasya upavasathe agnīṣomīyaḥ
tam eva asya tena āpnoti
atha yat prātar āmāvāsyena yajate
aindram vai sutyam ahaḥ
tat sutyam ahar āpnoti
atha yad amāvāsyāyā upavasatha aindrāgnam dvādaśa kapālam puroḍāśam nirvapati
aindrāgnam vai sāmatas tṛtīya savanam
tat tṛtīya savanam āpnoti
atha yan maitrāvaruṇī payasyā
maitrāvaruṇī vā anūbandhyā
tad anūbandhyām āpnoti
sa eṣa somo havir yajñān anupraviṣṭaḥ
tasmād adīkṣito dīṣkita vrato bhavati
atha ata iḍādadhasya
iḍādadhena iṣyann etasyām eva paurṇamāsyām prayuṅkte tasyā uktam brāhmaṇam
sa eṣa paśu kāmasya anna adya kāmasya yajñaḥ
tena paśu kāmo anna adya kāmo yajeta
tatra tathā eva vratāni carati
dākṣāyaṇa yajñasya hi samāsaḥ
atha ataḥ sārvaseni yajñasya
sārvaseni yajñena iṣyann etasyām eva paurṇamāsyām prayuṅkte tasyā uktam brāhmaṇam
sa eṣa tu stūrṣamāṇasya yajñaḥ
sa ya icched dviṣantam bhrātṛvyam stṛṇvīya iti
sa etena yajane stṛṇute ha
atha ataḥ śaunaka yajñasya
śaunaka yajñena iṣyann etasyām eva paurṇamāsyām prayuṅkte tasyā uktam brāhmaṇam
sa eṣa prajāti kāmasya yajñaḥ
tena prajāti kāmo yajeta
tad yad adhvaryur havīṃṣi prajanayati tat prajātyai rūpam
atha ato vasiṣṭha yajñasya
vasiṣṭha yajñena iṣyan phālgunyām amāvāsyāyām prayuṅkte
brahma vai paurṇamāsī
kṣatram amāvāsyā
kṣatram iva eṣa yajñaḥ
kṣatreṇa śatrūnt sahā iti
vasiṣṭho akāmayata hata putraḥ prajāyena prajayā paśubhir abhi saudāsān bhaveyam iti
sa etam yajña kratum apaśyad vasiṣṭha yajñam
tena iṣṭvā prājāyata prajayā paśubhir abhi saudāsān abhavat
tatho eva etad yajamāno yad vasiṣṭha yajñena yajane
prajāyate prajayā paśubhir abhi dviṣato bhrātṛvyān bhavati
atha ataḥ sākam prasthāyyasya
sākam prasthāyyena iṣyann etasyām eva amāvāsyāyām prayuṅkte tasyā uktam brāhmaṇam
sa eṣa śraiṣṭhya kāmasya pauruṣa kāmasya yajñaḥ
tena śraiṣṭhya kāmaḥ pauruṣa kāmo yajate
tad yat sākam sampratiṣṭhante
sākam samprayajante
sākam sambhakṣayante
tasmāt sākam prasthāyyaḥ
atha ato munyayanasya
munyayanena iṣyann etasyām eva paurṇamāsyām prayuṅkte tasyā uktam brāhmaṇam
sa eṣa sarva kāmasya yajñaḥ
tena sarva kāmo yajeta
atha atas turāyaṇasya
turāyaṇena iṣyann etasyām eva paurṇamāsyām prayuṅkte tasyā uktam brāhmaṇam
sa eṣa svarga kāmasya yajñaḥ
brahmaṇā eva tad ātmānam samardhayati
tāni vai trīṇi havīṃṣi bhavanti
trayo vā ime lokāḥ
imān eva tal lokān āpnoti
atha ata āgrayaṇasya
āgrayaṇena anna adya kāmo yajeta varṣās āgate śyāmāka sasye
śyāmākān uddhartava āha
sā yā tasmin kāle amāvāsyā upasampadyeta
tayā iṣṭvā atha etayā iṣṭyā yajeta
yadi pauruṇamāsī
etayā iṣṭvā atha paurṇamāsena yajeta
yady u nakṣatram upepset
pūrva pakṣe nakṣatram udīkṣya yasmin kalyāṇe nakṣatre kāmayeta tasmin yajeta
tasyai saptadaśa sāmidhenyaḥ sadvāntāv ājya bhāgau virājau samyājye tasya uktam brāhmaṇam
saumyaś caruḥ
somo vai rājā oṣadhīnām
tad enam svayā diśā prīṇāti
atha yan madhu parkam dadāti
eṣa hy āraṇyānām rasaḥ
atha vasanta āgate pakveṣu veṇu yaveṣu
veṇu yavān uddhartava āha
tasyā etad eva parva etat tantram eṣā devatā eṣā dakṣiṇā etad brāhmaṇam/
tām ha eka āgneyīm vā vāruṇīm vā prājāpatyām vā kurvanty etat tantrām eva etad brāhmaṇām
atha vrīhi sasye vā yava sasye vā āgate
āgrayaṇīyān uddhartava āha
tasyā etad eva parva etat tantram
atha yad aindrāgno dvādaśa kapālaḥ
indrāgnī vai devānām mukham
mukhata eva tad devān prīṇāti
atha yad vaiśvadevaś caruḥ
ete vai sarve devā yad viśve devāḥ
sarveṣām eva devānām prītyai
atha yad dyāvā pṛthivīya eka kapālaḥ
dyāvā pṛthivī vai sasyasya sādhayitryai
pratiṣṭhā pṛthivī odmnā asāv anuveda
tad yad etā devatā yajati
etābhir devatābhiḥ śāntam annam atsyāmi iti
atha ya prathajam gām dadāti
pathama karma hy etat
yady etasyai glāyāt
paurṇamāsam vā amāvāsyam vā haviṣ kurvīta navānām ubhayasya āptyai
api vā paurṇamāse vā amāvāsye vā havīṃṣy anuvartayed devatānām aparihāṇāya
api vā yavāg vā eva sāyam prātar agnihotram juhuyān navānām ubhayasya āptyai
api vā sthālī pākam eva gārhapatye śrapayitvā navānām etābhya āgrayaṇa devatābhya āhavanīye juhuyāt sviṣṭakṛc caturthībhyo amuṣyai svāhā amuṣyai svāhā iti devatānām aparihāṇāya
api vā agnihotrīm eva navān ādayitvā tasyai dugdhena sāyam prātar agnihotram juhuyād ubhayasya āptyai
eta etāvantaḥ pātāḥ
teṣām yena kāmayeta tena yajeta
trihavis tu sthitā
trayo vā ime lokāḥ
imān eva tal lokān āpnoti imān eva tal lokān āpnoti
atha ataś cāturmāsyānām
cāturmāsyāni prayuñjānaḥ phālgunyām paurṇamāsyām prayuṅkte
mukham vā etat saṃvatsarasya yat phālgunī paurṇamāsī
mukham uttare phalgū
puccham pūrve
tad yathā pravṛttasya antau sametau syātām
evam eva etau saṃvatsarasya antau sametau
tad yat phālgunyām paurṇamāsyām vaiśvadevena yajeta
mukhata eva tas saṃvatsaram prīṇāti
atho bhaiṣajya yajñā vā ete yac cāturmāsyāni
tasmād ṛtu saṃdhiṣu prayujyante
ṛtu saṃdhiṣu hi vyādhir jāyate
tāni vā aṣṭau havīṃṣi bhavanti
aṣṭau vai catasṛṇām paurṇamāsīnām havīṃṣi bhavanti
catasṛṇām vai paurṇamāsīnām vaiśvadevam samāsaḥ
atha yad agnir mathyate
prajāpatir vai vaiśvadevam
tasmād etam daivam garbham prajanayanti
atha yat saptadaśa sāmidhenyaḥ sadvantāv ājya bhāgau virājau samyājye tasya uktam brāhmaṇam
atha yan nava prayājā nava anuyājā aṣṭau havīṃṣi vājinam navamam
tan nakṣatriyām virājam āpnoti
atha yad agnīṣomau prathamau devatānām yajati
dārśapaurṇamāsike vā ete devate
tasmād enau prathamau yajati
atha yat savitāram yajati
savitā vai prasavānām īśe
savitṛ prasūtatāyai
atha yat sarasvatīm yajati
vāg vai sarasvatī
vācam eva tat prīṇāti
atha yat pūṣaṇam yajati
asau vai pūṣā yo asau tapati
etam eva ta prīṇāti
atha yan marutaḥ sva tavaso yajati
ghorā vai marutaḥ sva tavasaḥ
bhaiṣajyam eva tat kurute
atha yad vaiśvadevī payasyā
ete vai sarve devā yad viśve devāḥ
sarveṣām eva devānām prītyai
atha yad dyāvā pṛthivīya eka kapālaḥ
pratiṣṭhe vai dyāvā pṛthivī pratiṣṭhityā eva
atha yat prathamajam gām dadāti
prathama karma hy etat
atha yat purastād vā upariṣṭād vā śamyor vākasyān āvāhitān vājino yajati
deva aśvā vai vājinaḥ
tān eva tat prīṇāti
atra devāḥ sa aśvāḥ prītā bhavanti
atho ṛtavo vai vājinaḥ
ṛtūn eva tat prīṇāti
atha yat parastāt paurṇamāsena yajate
tathā ha asya pūrva pakṣe vaiśvadevena iṣṭam bhavati
vaiśvadevena vai prajāpatiḥ prajā asṛjata
tāḥ sṛṣṭā aprasūtā varuṇasya yavān jakṣuḥ
tā varuṇo varuṇa pāśaiḥ pratyamuñcat
tāḥ prajāḥ prajāpatim pitaram etya upādhāvan
upa tam yajña kratum jānīhi yena iṣṭvā varuṇa pāśebhyaḥ sarvasmāc ca pāpmanaḥ sampramucyemahi iti
tata etam prajāpatir yajña kratum apaśyad varuṇa praghāsān
tam āharat tena ayajata
tena iṣṭvā varuṇam aprīṇāt
sa prīto varuṇo varuṇa pāśebhyaḥ sarvasmāc ca pāpmanaḥ prajāḥ prāmuñcat
pra ha vā asya prajā varuṇa pāśebhyaḥ sarvasmāc ca pāpmanaḥ sampramucyate ya evam veda
atha yad agnim praṇayanti
yam eva amum vaiśvadeve manthanti
tam eva tat praṇayanti
atha yan mathyate tasya uktam brāhmaṇam
atha yat saptadaśa sāmidhenyaḥ sadvantāv ājya bhāgau virājau samyājye tasya uktam brāhmaṇam
atha yan nava prayājā nava anuyājā nava etāni havīṃṣi
tan nakṣatriyām virājam āpnoti
samānāni pañca saṃcarāṇi havīṃṣi bhavanti pauṣṇa antāni vaiśvadevikāni
teṣām uktam brāhmaṇam
atha yad aindrāgno dvādaśa kapālaḥ
pratiṣṭhe vā indrāgnī pratiṣṭhityā eva
atho madhyastho vā indraḥ
tasmād enam madhyato yajati
atha yad vāruṇī payasyā
indro vai varuṇaḥ
sa u vai payo bhojanaḥ
tasmād vāruṇī payasyā
atha yan mārutī payasyā
apsu vai marutaḥ śritāḥ
tasmād enān payasyā yajati
āpo hi payaḥ
atho indrasya vai marutaḥ
aindram payaḥ
tasmān mārutī payasyā
atha yat kāya eka kapālaḥ
prajāpatir vai kaḥ
tam eva tat prīṇāti
atho sukhasya eva etan nāmadheyam kam iti
sukham eva tad ātman dhatte
atha yan mithunau gāvau dadāti
tat prajātyai rūpam
atha yad vājino yajati
teṣām uktam brāhmaṇam
atha yad apsu varuṇam yajati
sva eva enam tad āyatane prīṇāti
atha yat parastāt paurṇamāsena yajate
tathā ha asya pūrva pakṣe varuṇa praghāsair iṣṭam bhavati
aindro vā eṣa yajña kratur yat sākamedhāḥ
tad yathā mahā rājaḥ purastāt senānīkāni pratyūhya abhayam panthānam anviyāt
evam eva etat purastād devatā yajati
tad yathā adaḥ somasya mahā vratam
evam eva etad iṣṭi mahā vratam
atha yad agnim anīkavantam prathamam devatānām yajati
agnir vai devānām mukham
mukhata eva tad devān prīṇāti
atha yan madhyaṃdine marutaḥ sāṃtapanāt yajati
madhyaṃdine vai saṃtapati
tasmān madhyaṃdine marutaḥ sāṃtapanān yajati
atho indrasya vai marutaḥ
aindro madhyaṃdinaḥ
tasmān madhyaṃdine marutaḥ sāṃtapanān yajati
atha yat sāyam gṛha medhīyena caranti
puṣṭi karma vā etad yad gṛha medhīyaḥ
sāyam poṣaḥ
tasmāt poṣavantāv ājya bhāgau bhavataḥ
yajamānam eva tat poṣayati
atha yat prātaḥ pūrṇa darveṇa caranti
pūrve dyuḥ karmaṇā eva etat prātaḥ karma upasaṃtanoti
atha ya marutaḥ krīḍino yajati
indrasya vai marutaḥ krīḍinaḥ
tasmād enān indreṇa upasaṃhitān yajati
atha yan mahā indram antato yajati
antam vai śreṣṭhī bhajate
tasmād enam antato yajati
atha yad agnim praṇayanti yan mathyate tasya uktam brāhmaṇam
atha yat saptadaśa sāmidhenyaḥ sadvantāv ājya bhāgau virājau samyājye tasya uktam brāhmaṇam
atha yan nava prayājā nava anuyājā aṣṭau havīṃṣi sviṣṭakṛn navamaḥ
tan nakṣatriyām virājam āpnoti
samānāni ṣaṭ saṃcarāṇi havīṃṣi bhavanty aindrāgna antāni vāruṇa praghāsikāni
teṣām uktam brāhmaṇam
atha yan mahā indram yajati tasya uktam brāhmaṇam
atha yad vaiśva karmaṇa eka kapālaḥ
asau vai viṣva karmā yo asau tapati
etam eva tat prīṇāti
atha yad ṛṣabham dadāti
aindro hi yajña kratuḥ
atha yad apara ahṇe pitṛ yajñena caranti
apakṣaya bhājau vai pitaraḥ
tasmād apara ahṇe pitṛ yajñena caranti
tad āhur yad apara pakṣa bhājaḥ pitaro atha kasmād etān pūrva pakṣe yajanti iti
daivā vā ete pitaraḥ
tasmād enān pūrva pakṣe yajanti
atha yad ekām sāmidhenīm anvāha
sakṛd iva vai pitaraḥ
tasmād ekām sāmidhenīm anvāha
sā vā anuṣṭub bhavati
vāg anuṣṭup
parāñca u vai pitaraḥ
tān eva etad vācā anuṣṭubhā āgamayati
atha yad yajamānasya ārṣeyam na āha
na id yajamānam pravṛṇajāni iti
atha etam nigadam anvāha tasya uktam brāhmaṇam
atha yat somam pitṛmantam pitṝn vā somavataḥ pitṝn barhiṣadaḥ pitṝn agniṣv āttān ity āvāhayati
daivā vā ete pitaraḥ
tasmād enān āvāhayati
atha yad agnim kavya vāhanam āvāhayati
etat sviṣṭakṛto vai pitaraḥ
tasmād enam āvāhayati
na ha eke svam mahimānam āvāhayanti yajamānasya eṣa mahimā iti vadantaḥ
āvāhayed iti tv eva sthitam
agner hy eva eṣa mahimā
atha yat prayāja anuyājebhyo barhiṣmantā utsṛjati
prajā vai barhiḥ
tena prajām pravṛṇajāni iti
te vai ṣaḍ bhavanti
ṣaḍ vā ṛtavaḥ
ṛtavaḥ pitaraḥ
pitṝn eva tat prīṇāti
atha yaj jīvanavantāv ājya bhāgau bhavataḥ
yajamānam eva taj jīvayati
atha yat tisras tisra eka ekasya haviṣo bhavanti
trīṇi vai havīṃṣi bhavanti
teṣām samavadyati
tasmāt tisras tisra eka ekasya haviṣo bhavanti
atho deva karmaṇā eva etat pitṛ karma vyāvartayati
atho parām u vai parāvatam pitaro gatāḥ
āhvayaty eva enān prathamayā
dvitīyayā āgamayati
pra eva tṛtīyayā yacchati
atha yad agnim kavya vāhanam antato yajati
etat sviṣṭakṛto vai pitaraḥ
tasmād enam antato yajati
atha yad apa upaspṛśati tasya uktam brāhmaṇam
atha yad iḍām upahūya avaghrāya na prāśnanti
paśavo vai iḍā
na id yajamānasya paśun pravṛṇajāni iti
atha yad adhvaryuḥ pitṛbhyo dadāti
pitṝn eva tat prīṇāti
atha yat pavitravati mārjayante tasya uktam brāhmaṇam
atha yad ṛcam japanti svastyayanam eva tat kurvate
atha yad udañcaḥ paretya gārhapatyā āhavanīyā upatiṣṭhante
prītvā eva tad deveṣv antatato artham vadante
atho dakṣiṇā saṃstho vai pitṛ yajñaḥ
tam eva etad udak saṃstham kurvanti
atha yat prāñca upaniṣkramya ādityam upatiṣṭhante
deva loko vā ādityaḥ
pitṛ lokaḥ pitaraḥ
deva lokam eva tat pitṛ lokād abhyutkrāmanti
atha yat sūkta vāke yajamānasya nāma na gṛhṇāti
na id yajamānam pravṛṇajāni iti
atha yat patnī samyājair na caranti
na it patnyaḥ pravṛṇajāma iti
atha yad udañcaḥ paretya tryambakaiś caranti
rudram eva tat svāyām diśi prīṇanti
atho dakṣiṇā saṃstho vai pitṛ yajñaḥ
tam eva etad udak saṃstham kurvanti
atha yad antata iṣṭvā iṣṭyā yajate
etat saṃsthā vai sākamedhāḥ
tasmād antata iṣṭvā iṣṭyā yajate
atha yat parastāt paurṇamāsena yajate
tathā ha asya pūrva pakṣe sākamedhair iṣṭam bhavati
trayodaśam vā etan māsam āpnoti yat śunāsīryeṇa yajate
etāvān vai saṃvatsaro yad eṣa trayodaśo māsaḥ
tad atra eva sarvaḥ saṃvatsara āpto bhavati
atha yat śunāsīrau yajati
śāntir vai bheṣajam śunā sīrau
śāntir eva eṣā bheṣajam antato yajñe kriyate
sa yady agnir mathyate yad vaiśvadevasya tantram tat tantram
yady u na mathyate paurṇamāsam eva tantram bhavati
pratiṣṭhā vai paurṇamāsam pratiṣṭhityā eva
atha yat saptadaśa sāmidhenyaḥ sadvantāv ājya bhāgau virājau samyājye tasya uktam brāhmaṇam
atha yan nava prayājā nava anuyājā aṣṭau havīṃṣi sviṣṭakṛn navamaḥ
tan nakṣatriyām virājam āpnoti
samānāni tv eva pañca saṃcarāṇi havīṃṣi bhavanti pauṣṇa antāi vaiśvadekikāni
teṣām uktam brāhmaṇam
atha yat śunā sīrau yajati
tayor uktam brāhmaṇam
atha yad vāyum yajati
prāṇo vai vāyuḥ
prāṇam eva tad ātman dhatte
atha yat saurya eka kapālaḥ
asau vai sūryo yo asau tapati
etam eva tat prīṇāti
atha yat śvetā dakṣiṇā
etam eva tat prīṇāti
etasya eva tad rūpam kriyate
atha yat prāyaś citta pratinidhīn kurvanti yad āhutīr juhvati
svastyayanam eva tat kurvate
yajñasya eva śāntyai
yajamānasya ca bhiṣajyāyai
atha yat svair agnibhir yajamānam saṃskurvanti
deva ratho va agnayaḥ
deva ratha eva enam tat samāropayanti
sa etena deva rathena svargaṃl lokam eti
sukṛtām yatra lokaḥ sukṛtām yatra lokaḥ
prajāpatiḥ prajāti kāmas tapo atapyata
tasmāt taptāt pañca ajāyanta
aghir vāyur ādityaś candramā uṣāḥ pañcamī
tān abravīd yūyam api tapyadhvam iti
te adīkṣanta
tān dīkṣitāṃs tepānān uṣāḥ prājāpatya apsaro rupam kṛtvā purastāt pratyudait
tasyām eṣām manaḥ samapatat
te reto asiñcanta
te prajāpatim pitaram ity abruvan
reto vā asicāmahai tan no māmuyā bhūd iti
sa prajāpatir hiraṇmayam camasam akarod iṣu mātram ūrdhvam evam tiryañcam
tasminn enat samasiñcat
tata udatiṣṭhat sahasra akṣaḥ sahasra pāt
sahasreṇa pratihitābhiḥ
sa prajāpatim pitaram abhyāyacchat
tam abravīt kathā mā abhyāyacchasi iti
nāma me kurv ity abravīt
na vā idam avihitena nāmnā annam atsyāmi iti
sa vai tvam ity abravīd bhava eva iti
yad bhava āpas tena
na ha vā enam bhavo hinasti
na asya prajām na asya paśūn na asya bruvāṇam cana
atha ya enam dveṣṭi
sa eva pāpīyān bhavati
na sa ya evam veda
tasya vratam ārdram eva vāsaḥ paridadhīta āpo vai na paricakṣīta iti
tam dvitīyam abhyāyacchat
tam abravīt kathā mā abhyāyacchasi iti
dvitīyam me nāma kurv ity abravīt
na vā idam ekena nāmnā annam atsyāmi iti
sa vai tvam ity abravīt śarva eva iti
yat śarvo agnis tena
na ha vā enam śarvo hinasti
na asya prajām na asya paśūn na asya bruvāṇam cana
atha ya enam dveṣṭi
sa eva pāpīyān bhavati
na sa ya evam veda
tasya vratam sarvam eva na aśnīyād iti
tam tṛtīyam abhyāyacchat
tam abravīt kathā mā abhyāyacchasi iti
tṛtīyam me nāma kurv ity abravīt
na vā idam dvābhyām nāmabhyām annam atsyāmi iti
sa vai tvam ity abravīt paśu patir eva iti
yat paśu patir vāyus tena
na ha vā enam paśu patir hinasti
na asya prajām na asya paśūn na asya bruvāṇam cana
atha ya enam dveṣṭi
sa eva pāpīyān bhavati
nasa ya evam veda
tasya vratam brāhmaṇam eva na parivaded iti
tam caturtham abhyāyacchat
tam abravīt kathā mā abhyāyacchasi iti
caturtham me nāma kurv ity abravīt
na vā idam tribhir nāmabhir annam atsyāmi iti
sa vai tvam ity abravīd ugra eva deva iti
yad ugro deva oṣadhayo vanaspatayas tena
na ha vā enam ugro devo hinasti
na asya prajām na asya paśūn na asya bruvāṇam cana
atha ya enam dveṣṭi
sa eva pāpīyān bhavati
na sa ya evam veda
tasya vratam striyā eva vivaram na īkṣeta iti
tam pañcamam abhyāyacchat
tam abravīt kathā mā abhyāyacchasi iti
pañcamam me nāma kurv ity abravīt
na vā idam caturbhir nāmabhir annam atsyāmi iti
sa vai tvam ity abravīn mahān eva deva iti
yan mahān deva ādityas tena
na ha vā enam mahān devo hinasti
na asya prajām na asya paśūn na asya bruvāṇam cana
atha ya enam dveṣṭi
sa eva pāpīyān bhavati
na sa ya evam veda
tasya vratam udyantam eva enam na īkṣeta astam yantam ca iti
tam ṣaṣṭham abhyāyacchat
tam abravīt kathā mā abhyāyacchasi iti
ṣaṣṭham me nāma kurv ity abravīt
na vā idam pañcabhir nāmabhir annam atsyāmi iti
sa vai tvam ity abravīd rudra eva iti
yad rudraś candramās tena
na ha vā enam rudro hinasti
na asya prajām na asya paśūn na asya bruvāṇam cana
atha ya enam dveṣṭi
sa eva pāpīyān bhavati
na sa ya evam veda
tasya vratam vimūrtam eva na aśnīyān majjānam ca iti
tam saptamam abhyāyacchat
tam abravīt kathā mā abhyāyacchasi iti
saptamam me nāma kurv ity abravīt
na vā idam ṣaḍbhir nāmabhir annam atsyāmi iti
sa vai tvam ity abravīd īśāna eva iti
yad īśāno annam tena
na ha vā enam īśāno hinasti
na asya prajām na asya paśūn na asya bruvāṇam cana
atha ya enam dveṣṭi
sa eva pāpīyān bhavati
na sa ya evam veda
tasya vratam annam eva icchamānam na pratyācakṣīta iti
tam aṣṭamam abhyāyacchati
tam abravīt kathā mā abhyāyacchasi iti
aṣṭamam me nāma kurv ity abravīt
na vā idam saptābhir nāmabhir annam atsyāmi iti
sa vai tvam ity abravīd aśanir eva iti
yad aśanir indras tena
na ha vā enam aśanir hinasti
na asya prajām na asya paśūn na asya bruvāṇam cana
atha ya enam dveṣṭi
sa eva pāpīyān bhavati
na sa ya evam veda
tasya vratam satyam eva vadedd hiraṇyam ca bibhṛyād iti
sa eṣo aṣṭa nāmā
aṣṭadhā vihito mahān devaḥ
ā ha vā asya aṣṭamāt puruṣāt prajā annam atti
vasīyān vasīyān ha eva asya prajāyām ājāyate ya evam veda
prajāpatis tapo atapyata
sa tapas taptvā prāṇād eva imaṃl lokam prāvṛhati
apānād antarikṣa lokam
vyānād amuṃl lokam
sa etāṃs trīṃl lokān abhyatapyata
so agnim eva asmāl lokād asṛjata
vāyum antarikṣa lokād ādityam divaḥ
sa etāni trīṇi jyotīṃṣy abhyatapyata
so agner eva ṛco asṛjata
vāyur yajūṃṣy ādityāt sāmāni
sa etām trayīm vidyām abhyatapyata
sa yajñam atanuta
sa ṛcā eva aśaṃsat
yajuṣā prācarat sāmnā udagāyat
atha etasyā eva trayyai vidyāyai tejo rasam prāvṛhat
eteṣām eva vedānām bhiṣajyāyai
sa bhūr ity ṛcām prāvṛhat
bhuva iti yajuṣām svar iti sāmnām
tena dakṣiṇato brahmā āsīt
tasya dakṣiṇato varṣīyān udīcīna pravaṇo yajñaḥ saṃtasthe
tasya ha vai dakṣiṇato varṣīyān udīcīna pravaṇo yajñaḥ saṃtiṣṭhate
yasya evam vidvān brahmā bhavati
tad āhur yad ṛcā hotā hotā bhavati yajuṣā adhvaryur adhvaryuḥ sāmnā udgātā udgātā kena brahmā brahmā bhavati iti
yam eva amum trayyai vidyāyai tejo rasam prāvṛhati
tena brahmā brahmā bhavati
tad āhuḥ kiṃvidam kim chandasam brāhmaṇam vṛṇīta iti
adhvaryum ity eke
sa parikramāṇām kṣetrajño bhavati iti
chandogam ity eke
tathā ha asya tribhir vedair havir yajñāḥ saṃskriyanta iti
bahvṛcam iti tv eva sthitam
etat parisaraṇāv itarau vedau
atra bhūyiṣṭhā hotrā āyattā bhavanti iti
ṛgbhir grahā gṛhyante
ṛkṣu sāmāni gīyante
tasmād bahvṛca eva syāt
tad āhuḥ kiyad brahmā yajñasya saṃskaroti kiyad anya ṛtvija iti
ardham iti brūyāt
dve vai yajñasya vartanī
vācā anyā saṃskriyate
manasā anyā
sā yā vācā saṃskriyate
tām anya ṛtvijaḥ saṃskurvanti
atha yā manasā tām brahmā
tasmād yāvad ṛcā yajuṣā sāmnā kuryuḥ
tūṣṇīm tāvad brahmā āsīta
ardham hi tad yajñasya saṃskaroti
atha yatra enam brūyuḥ
brahman pracariṣyāmo brahman praṇeṣyāmo brahman prasthāsyāmo brahmant stoṣyāma iti vā
om ity etāvatā prasuyāt
etadd ha vā ekam akṣaram trayīm vidyām prati prati
tathā ha asya trayyā vidyayā prasūtam bhavati
brahmaṇi vai yajñaḥ pratiṣṭhitaḥ
yad vai yajñasya skhalitam vā ulbaṇam vā bhavati
brahmaṇa eva tat prāhuḥ
tat sa trayyā vidyayā bhiṣajyati
atha yady ṛcy ulbaṇam syāt
catur gṛhītam ājyam gṛhītvā gārhapatye prāyaś citta āhutim juhuyād bhūḥ svāhā iti
tad ṛcam ṛci dadhāti
ṛca ṛce prāyaś cittam karoti
atha yadi yajuṣy ulbaṇam syāt
catur gṛhītam ājyam gṛhītvā anvāhārya pacane prāyaś citta āhutim juhuyādd havir yajña āgnīdhriye saumye adhvare bhuvaḥ svāhā iti
tad yajur yajuṣi dadhāti
yajuṣā yajuṣe prāyaś cittimm karoti
atha yadi sāmny ulbaṇam syāt
catur gṛhītam ājyam gṛhītvā āhavanīye prāyaś citta āhutim juhuyāt svaḥ svāhā iti
tat sāma sāman dadhāti
sāmnā sāmne prāyaś cittim karoti
atha yady avijñātam ulbaṇam syāt
catur gṛhītam ājyam gṛhītvā āhavanīya eva prāyś citta āhutim juhuyād bhūr bhuvaḥ svaḥ svāhā iti
eṣa ha vai yajñasya vyṛddhim samardhayati ya etābhir vyāhṛtibhiḥ prāyaścittim karoti
na ha vā upasṛto brūyān na aham etad veda ity etā vyāhṛtīr vidvān
sarvam ha vā u sa veda ya etā vyāhṛtīr veda
tad yathā ha vai dāruṇaḥ śleṣma saṃśleṣaṇam syāt paricarmaṇyam vā
evam eva etā vyāhṛtayaḥ sarvasyai trayyai vidyāyai saṃśleṣiṇyaḥ
atha yad brahma sadanāt tṛṇam nirasyati
śodhayaty eva enat tat
atha upaviśati idam aham arvāvasoḥ sadasi sīdāmi iti
arvāvasur ha vai devānām brahmā
tam eva etat pūrvam sādayaty ariṣṭam yajñam tanutād iti
atha upaviśya japati bṛhaspatir brahmā iti
bṛhaspatir ha vai devānām brahmā
tasminn eva etad anujñām icchate
praṇītāsu praṇīyamānāsu vācam yacchatyā haviṣkṛta udvādanāt
etad vai yajñasya dvāram
tad eva etad aśūnyam karoti
iṣṭe ca sviṣṭakṛtyā anuyājānām prasavāt
etadd ha vai yajñasya dvitīyam dvāram
tad eva etad aśūnyam karoti
atha yatra ha tad devā yajñam atanvata
tat savitre prāśitram parijahruḥ
tasya pāṇī praciccheda
tasmai hiraṇmayau pratidadhuḥ
tasmādd hiraṇya pāṇir iti stutaḥ
tad bhagāya parijahruḥ
tasya akṣiṇī nirjaghāna
tasmād āhur andho bhaga iti
tat pūṣṇe parijahruḥ
tasya dantān parovāpa
tasmād āhur adantakaḥ pūṣā karambha bhāga iti
te devā ūcuḥ
indro vai devānām ojiṣṭho baliṣṭhas tasmā enat pariharata iti
tat tasmai parijahruḥ
tat sa brahmaṇā śamayām cakāra
tasmād āha indro brahmā iti
tat pratīkṣate mitrasya tvā cakṣuṣā pratīkṣa iti
mitrasya eva entat tac cakṣuṣā śamayati
atha entat pratigṛhṇāti devasya tvā savituḥ prasave aśvinor bāhubhyām pūṣṇo hastābhyām pratigṛhṇāmi iti
etābhir eva enat tad devatābhiḥ śamayati
tad vyūhya tṛṇāni prāg daṇḍam sthaṇḍile sādayati pṛthivyās tv ānābhau sādayāmy ādityā upastha iti
pṛthivī vā annānām śamayitrī
śamayaty eva enat tat
tata ādāya prāśnāty agneṣ ṭv āsyena prāśnāmi iti
agnir vā annānām śamayitā
śamayaty eva enat tat
atha apo anvācāmati śāntir asi iti
śāntir vai bhṣajam āpaḥ
śāntir eva eṣā bheṣajam yajñe kriyate
atha prāṇānt sammṛśate
tad yad eva atra prāṇānām krūrī kṛtam yad viliṣṭam tad eva etad āpyāyayati tad bhiṣajyati
indrasya tvā jaṭhare sādayāmi iti nābhim antato abhimṛśate
indro hy eva enat śamayām cakāra
atha yat sāvitreṇa japena prasauti
savitā vai prasavitā karmaṇa eva prasavāya
prajāpatir ha yajñam sasṛje
so agnyādheyena eva reto asṛjata
devān manuṣyān asurān ity agnihotreṇa
darśa pūrṇa māsābhyām indram asṛjata
tebhya etad anna pānam sasṛje
etān havir yajñānt saumyam adhvaram iti
atho yam yam kāmam aicchaṃs tam tam etair ayanair āpuḥ
anna adyam āgrayaṇena
tad āhuḥ kasmād ayanāni iti
gamanāny eva bhavanti kāmasya kāmasya svargasya ca lokasya
cāturmāsyair āpnuvant svargāṃl lokānt sarvān kāmānt sarvā aṣṭīḥ sarvam amṛtatvam
sa eṣa prajāpatiḥ saṃvatsaraś caturviṃśo yac cāturmāsyāni
tasya mukham eva vaiśvadevam
darśa pūrṇa māsau parvāṇi
aho rātrāṇy asthi majjānāni
bāhū varuṇa praghāsāḥ
prāṇo apāno vyāna ity etās tisra iṣṭayaḥ
ātmā mahā haviḥ
yā imā antar devatās tad anyā iṣṭīḥ
sarvam vai prajāpatiḥ saṃvatsaraś caturviṃśaḥ
sarvam cāturmāsyāni
tat sarveṇa sarvam āpnoti ya evam veda ya evam veda
vāg dīkṣā
vācā hi dīkṣate
prāṇo dīkṣitaḥ
vācā vai dīkṣayā devāḥ prāṇena dīkṣitena sarvān kāmān ubhayataḥ parigṛhya ātmann adadhata
tatho eva etad yajamāno vācā eva dīkṣatā prāṇena dīkṣitena sarvān kāmān ubhayataḥ parigṛhya ātman dhatte
āgnāvaiṣṇavam ekādaśa kapālam puroḍāśam nirvapati
agnir vai devānām avara ardhyo viṣṇuḥ para ardhyaḥ
tad yaś caiva devānām avara ardhyo yaś ca para ardhyaḥ
tābhyām eva etat sarvā devatāḥ parigṛhya salokatām āpnoti
tasmāt kāmam pūrvo dīkṣitvā saṃsunuyāt
pūrvasya hy asya devatāḥ parigṛhītā bhavanti
aśarīrābhiḥ prāṇa dīkṣābhir dīkṣate
prāṇā vai prayājā apānā anuyājāḥ
tad yat prayāja anuyājaiś caranti
tat prāṇa apānā dīkṣante
yadd haviṣā tat śarīram
so ayam śarīreṇa eva dīkṣamāṇena sarvān kāmān āpnoti
prāṇa apānair dīkṣamāṇaiḥ sarvāsām devatānām salokatām sāyujyam
pañcadaśa sāmidhenīr anvāha
vajro vai sāmidhenyaḥ
pañcadaśo vai vajraḥ
vārtraghnāv ājya bhāgau bhavataḥ
vajro vārtraghnāv ājya bhāgau
triṣṭubhau haviṣo yājyā puronuvākye
vajras triṣṭup
etena vai devās triḥ samṛddhena vajreṇa ebhyo lokebhyo asurān anudanta
tatho eva etad yajamāna etena eva triḥ samṛddhena vajreṇa ebhyo lokebhyo dviṣato bhrātṛvyān nudate
vajro vārtraghnāv ājya bhāgau tā uktau
atha ato haviṣo yājyā puronuvākye
upa vām jihvā ghṛtam ācaraṇyad ity āvatī
tat puronuvākyā rūpam
prati vām jihvā ghṛtam uccaraṇyad ity udvatī
tad yājyā rūpam
triṣṭubhau samyājye
balam vai vīryam triṣṭup
balam eva tad vīryam yajamāne dadhāti
āgura udṛcam iti iḍāyām ca sūkta vāke ca āha
yadā vā āgnāvaiṣṇavaḥ puroḍāśo nirupyate
atha eva dīkṣita iti ha sma āha
tasmād āgura udṛcam ity eva brūyāt
yathā eva dīkṣitasya na sūkta vāke yajamānasya nāma gṛhṇāti
deva garbho vā eṣa yad dīkṣitaḥ
na vā ajātasya garbhasya nāma kurvanti
tasmād asya nāma na gṛhṇāti
na vede patnīm vācayati na evam stṛṇāti
asaṃsthita iva vā atra yajño yat saumyo adhvaraḥ
na it purā kālāt saumyam adhvaram saṃsthāpayāni iti
tad āhuḥ kasmād dīkṣitasya aśanam na aśnanti iti
havir eṣa bhavati yad dīkṣate
tad yathā haviṣo anavattasya aśnīyād evam tat
kāmam prasūte aśnīyāt
tad yathā haviṣo yāta yāmasya aśnīyād evam u tat
tad āhuḥ kasmād dīkṣitasya anye nāma na gṛhṇanti iti
agim vā ātmānam dīkṣamāṇo abhidīkṣate
tad yad asya anye nāma na gṛhṇanti
na id agnim āsīdāma iti
yad u so anyasya nāma na gṛhṇāti
na id enam agni bhūtaḥ pradahāni iti
yam eva diṣyāt
tasya dīkṣitaḥ san nāma graseta eva
tad eva enam agni bhūtaḥ pradahati
atha yam icchet
vicakṣaṇavatyā vācā tasya nāma gṛhṇīyāt
so tatra prāyaś cittiḥ
cakṣur vai vicakṣaṇam
cakṣuṣā hi vipaśyati
ekā ha tv eva vyāhṛtir dīkṣita vādaḥ satyam eva
sa yaḥ satya vadati
sa dīkṣita iti ha sma āha
tad āhuḥ kasmād dīkṣito agnihotram na juhoti iti
asurā vā ātmann ajuhavur udvāte anagnau
te parābhavann anagnau juhvataḥ
atha devā imam eva prāṇam agnim antarā adadhata
tad yat sāyam prātar vratam pradīyate
agnihotram ha eva asya etad asmin prāṇe agnau saṃtatam avyavacchinnam juhoti
eṣā agnihotrasya saṃtatir dīkṣāsu
pra upasatsu caranti
kā mīmāṃsā sutyāyām
atha ataḥ kaiśinī dīkṣā
keśī ha dārbhyo dīkṣito niṣasāda
tam ha hiraṇmayaḥ śakuna āpatya uvāca
adīkṣito vā asi dikṣām aham veda tām te bravāṇi
sakṛd ayaje tasya kṣayād bibhemi
sakṛd iṣṭasya ho tvam akṣitim vettha tām tvam mahyam iti
sa ha tathā ity uvāca
tau ha samprocāte
sa ha sa āsa
ulo vā vārṣṇa vṛddha iṭan vā kāvyaḥ śikhaṇḍī vā yājñasenaḥ
yo vā sa āsa sa sa āsa
sa ha uvāca
śarīrāṇi vā etayā iṣṭyā dīkṣante
yā vā imāḥ puruṣe devatāḥ
yasya etā dīkṣante
sa dīkṣita iti ha sma āha
sa yatra adhvaryur audgrabhaṇāni juhoti
tad upa yajamānaḥ pañca āhutīr juhuyāt
mano me manasā dīkṣatām svāhā iti prathamām
vān me vācā dīkṣatām svāhā iti dvitīyām
prāṇo me prāṇena dīkṣatām svāhā iti tṛtīyām
madhye prāṇam āha
madhye hy ayam prāṇaḥ
cakṣur me cakṣuṣā dīkṣatām svāhā iti caturthīm
śrotram me śrotreṇa dīkṣatām svāhā iti pañcamīm
tad u ha sma āha kauṣītakiḥ
na hotavyāḥ
atiriktā āhutayaḥ syur yadd hūyeran
adhvaryum eva juhvatam anvārabhya pratīkair anumantrayet
mano me manasā dīkṣatām iti prathamām
vān me vācā dīkṣatām iti dvitīyām
prāṇo me prāṇena dīkṣatām iti tṛtīyām
madhye prāṇam āha
madhye hy ayam prāṇaḥ
cakṣur me cakṣuṣā dīkṣatām iti caturthīm
śrotram me śrotreṇa dīkṣatām iti pañcamīm
dīkṣayaty u ha eva etā yāḥ puruṣe devatāḥ
no atiriktā āhutayo hūyanta iti
atha khalu śraddhā eva sakṛd iṣṭasya akṣitiḥ
sa yaḥ śraddadhāno yajate
tasya iṣṭam na kṣīyate
āpo akṣitiḥ
yā imā eṣu lokeṣu yāś ca imā adhyātmam
sa yo ammayy akṣitir iti vidvān yajate
tasya iṣṭam na kṣīyate
etām u ha eva tat keśī dārbhyo hiraṇmayāya śakunāya sakṛd iṣṭasya akṣitim provāca
apara ahṇe dīkṣate
apara ahṇe ha vā eṣa sarvāṇi bhūtāni saṃvṛṅkte
api ha vā enam rajanā atiyanti
tasmāl lohitāyānn iva astaṃvā iti
etaṃvā iva ātmānam dīkṣamāṇo abhidīkṣate
tad yad apara ahṇe dīkṣate
sarveṣām eva kāmānām āptyai
prāyaṇīyena vai devāḥ prāṇam āpnuvann udayanīyena udānam
tatho eva etad yajamānaḥ prāyaṇīyena eva prāṇam āpnoty udayanīyena udānam
tau vā etau prāṇa udānāv eva yat prāyaṇīya udayanīye
tasmād ya eva prāyaṇīyasya ṛtvijas ta udayanīyasya syuḥ
samānau hi imau prāṇa udānau
prāyaṇīyena ha vai devāḥ svargaṃl lokam abhiprayāya diśo na prajajñuḥ
tān agnir uvāca
mahyam ekām ājya āhutim juhuta aham ekām diśam prajñāsyāmi iti
tasmā ajuhavuḥ
sa prācīm diśam prājānāt
tasmāt prāñcam agnim praṇayanti
prān yajñas tāyate
prāñca u eva asminn āsīnā juhvati
eṣāhi tasya dik prajñātā
atha abravīt somaḥ
mahyam ekām ājya āhutim juhuta aham ekām diśam prajñāsyāmi iti
tasmā ajuhavuḥ
sa dakṣiṇām diśam prājānāt
tasmāt somam krītam dakṣiṇā parivahanti
dakṣiṇā tiṣṭhann abhiṣṭauti
dakṣiṇā tiṣṭhan paridadhāti
dakṣiṇo eva enam āsīnā abhiṣuṇvanti
eṣā hi tasya dik prajñātā
atha abravīt savitā
mahyam ekām ājya āhutim juhuta aham ekām diśam prajñāsyāmi iti
tasmā ajuhavuḥ
sa pratīcīm diśam prājānāt
tad asau vai savitā yo asau tapati
tasmād etam pratyañcam eva ahar ahar yantam paśyanti na prāñcam
eṣā hi tasya dik prajñātā
atha abravīt pathyā svastiḥ
mahyam ekām ājya āhutim juhuta aham ekām diśam prajñāsyāmi iti
tasyā ajuhavuḥ
sā udīcīm diśam prājānāt
vāg vai pathyā svastiḥ
tasmād udīcyām diśi prajñātatarā vāg udyate
udañca u eva yanti vācam śikṣitum
yo vā tata āgacchati
tasya vā śuśrūṣanta iti ha sma āha
eṣā hi vāco dik prajñātā
atha abravīd aditiḥ
mahyam ekām anna āhutim juhuta aham ekām diśam prajñāsyāmi iti
tasyā ajuhavuḥ
sā ūrdhvām diśam prājānāt
iyam vā aditiḥ
tasmād asyām ūrdhvā oṣadhaya ūrdhvā vanaspataya ūrdhvā manuṣyā uttiṣṭhanti
ūrdhvo agnir dīpyate
yad asyām kiṃca ūrdhvam eva tad āyattam
eṣā hi tasyai dik prajñātā
evam vai devāḥ prāyaṇīyena svargaṃl lokam prājānat
tatho eva etad yajamāna evam eva prāyaṇīyena eva svargaṃl lokam prajānāti
te same syātām prāyaṇīya udayanīye
deva ratho vā eṣa yad yajñaḥ
tasya ete pakṣasī yat prāyaṇīya udayanīye
te yaḥ same kurute
yathā ubhayataḥ pakṣasā rathena ugra vāhaṇena dhāvayann adhvānam yatra akūtam samaśnuvīta
evam sa svasti svargaṃl lokam samaśnute
atha yo viṣame kurute
yathā anyatarataḥ pakṣasā rathena ugra vāhaṇena dhāvayann adhvānam yatra akūtam na samaśnuvīta
evam sa na svasti svargaṃl lokam samaśnute
tasmāt same eva syātām prāyaṇīya udayanīye
śamyuvantam prāyaṇīyam śamyvantam udayanīyam
pathyām svastim prathamām prāyaṇīye yajati
atha agnim atha somam atha savitāram atha aditim
svargam vai lokam prāyaṇīyena abhipraiti
tad yat purastāt pathyām svastim yajati
svastyayanam eva tat kurute svargasya lokasya samaṣṭyai
agnim pathamam udayanīye yajati
atha somam atha savitāram atha pathyām svastim atha aditim
imam vai lokam udayanīyena pratyeti
tad yat parastāt pathyām svastim yajati
svastyayanam eva tat kurute asya lokasya samaṣṭyai
tā vai pañca devatā yajati
tābhir yat kiṃca pañcavidham adhidaivatam adhyātmam tat sarvam āpnoti
tāsām yājyā puronuvākyāḥ
tā vai svastimatyaḥ pathimatyaḥ pāritavatyaḥ pravatyo nītavatyo bhavanti
maruto ha vai deva viśo antarikṣa bhājanā īśvarā yajamānasya svargaṃl lokam yato yajña peśasam kartoḥ
tad yat svastimatyaḥ pathimatyaḥ pāritavatyaḥ pravatyo nītavatyo bhavanti
na enam maruto deva viśo hiṃsanti
svasti svargaṃl lokam samaśnute
tā vai viparyasyati
yāḥ prāyṇīyāyām puronuvākyās tā udayanīyāyām yājyāḥ karoti
yā yājyās tāḥ puronuvākyāḥ
pra iva vā eṣo asmāl lokāc cyavate yaḥ prāyaṇīyena abhipraiti
tad yad viparyasyati
tad asmiṃl loke pratitiṣṭhati
pratiṣṭhāyām apracyutyām
atho prāṇā vai chandāṃsi
prāṇān eva tad ātman vyatiṣajaty avivarhāya
tasmādd hi ime prāṇā viṣvañco vānto na nirvānti
tvām citra śravastama yad vāhiṣṭham tad agnaya ity anuṣṭubhau samyājye
tatir vai yajñasya prāyaṇīyam
vāg anuṣṭup
vācā yajñas tāyate
na ete viparyasyati
pratiṣṭhe vai samyājye
na it pratiṣṭhe vyatiṣajāni iti
samyvantam bhavati
abhikrāntyai tad rūpam
tad yathā upaprayāya svargasya lokasya nedīyastāyām vased evam tat
yad v eva śamyvantam bhavati
sarvā ha vai devatāḥ prāyaṇīye saṃgacchante
sa yo atra samyājayet
yathā saṃgatam bhūmānam devānām patnīr abhyavanayed evam tat
yas tam tatra brūyāt
saṃgatām vā ayam bhūmānam devānām patnīr abhyavānaiṣīt
sabhāmasya patny abhyavaiṣyati iti tathā ha syāt
tasmād u śamyvantam bhavati
devatānām asamarāya
asurā vai asyām diśi devānt samarundhan yā iyam prācy udīcī
ta etasyām diśi santaḥ somam rājyāya abhyaṣiñcanta
te somena rājñā ebhyo lokebhyo asurān anudanta
tatho eva etad yajamānaḥ somena eva rājñā ebhyo lokebhyo dviṣato bhrātṛvyān nudate
tam vai caturbhiḥ krīṇāti gavā candreṇa vastreṇa chāgayā
ā caturam vai dvandvam mithunam prajananam prajātyai
tad asau vai somo rājā vicakṣaṇaś candramāḥ
sa imam krītam eva praviśati
tad yat somam rājānam krīṇāti
asau vai somo rājā vicakṣaṇaś candramā abhiṣuto asad iti
tasmai krītāya nava anvāha
nava ime prāṇāḥ
prāṇān eva tad yajamāne dadhāti
sarvāyutvāya asmiṃl loke
amṛtatvāya amuṣmin
bhadrād abhi śreyaḥ preti iti pravatīm pravatyamānāya anvāha
bṛhaspatiḥ pura etā te astv iti
brahma vai bṛhaspatiḥ
brahma yaśasasya avaruddhyai
imām dhiyam śikṣamāṇasya deva vaneṣu vyantarikṣam tatāna iti triṣṭubhau vāruṇyāv anvāha
kṣatram vai triṣṭup
kṣatram varuṇaḥ
kṣatra yaśasasya avaruddhyai
soma yās te mayo bhuva iti catasro gāyatrīḥ saumīr anvāha
brahma vai gāyatrī
kṣatram somaḥ
brahma yaśasasya ca kṣatra yaśasasya ca avaruddhyai
tāsām uttamāyā ardharcam uktvā uparamati
amṛtam vā ṛk
amṛtam tat praviśati
atho brahma vā ṛk
ubhayata eva tad brahma ardharcau varma kurute
tad yatra kvaca ardharcena uparamet
etad brāhmaṇam eva tat
yā te dhāmāni haviṣā yajanti iti pravatīm prapādyamānāya anvāha
āgan deva ṛtubhir vardhatu kṣayam ity āgatavatyā ṛtumatyā paridadhāti
saṃvatsaro vai somo rājā iti ha sma āha kauṣītakiḥ
so abhyāgacchann ṛtubhir eva saha abhyeti iti
abhirūpā anvāha
yad yajñe abhirūpam tat samṛddham yajñasya eva samṛddhyai
tā vai nava anvāha
tāsām uktam brāhmaṇam
triḥ prathamayā trir uttamayā trayodaśa sampadyante
dvādaśa vai māsāḥ saṃvatsaraḥ
saṃvatsarasya eva āptyai
asti trayodaśo māsaḥ
upacaro vijñāta iva tasya āptyai tasya āptyai
ātithyena ha vai devā dvipadaś ca catuṣpataś ca paśunā āpuḥ
tatho eva etad yajamāya ātithyena eva dvipadaś ca catuṣpadaś ca paśunā āpnoti
āsanne haviṣya ātithye agnim manthanti
śiro vā etad yajñasya yad ātithyam
prāṇo agniḥ
śīrṣaṃs tat prāṇam dadhāti
dvādaśa agni manthanīyā anvāha
dvādaśa vai māsāḥ saṃvatsaraḥ
saṃvatsarasya eva āptyai
abhi tvā deva savitar iti sāvitrīm prathamām anvāha
savitṛ prasūtatāyai
savitṛ prsūtasya ha vai na kācana riṣṭir bhavaty ariṣṭyai
mahī dyauḥ pṛthivī ca na iti dyāvā pṛthivīyām anvāha
pratiṣṭhe vai dyāvā pṛthivī pratiṣṭhityā eva
tvām agne puṣkarād adhi iti mathitavantam tṛcam mathyamānāya anvāha
uta bruvantu jantava iti jātavatīm jātāya
ā yam haste na khādinam iti hastavatīm hastena dhāryamāṇāya
pra devam deva vītaya iti pravatīm prahriyamāṇāya
ā jātam jāta vedasi ity āvatīm āhūyamānāya
agninā agniḥ samidhyate tvam hy agne agninā iti samiddhavatyau samidhyamānāya
tam marjayanta sukratum iti paridadhāti sveṣu kṣayeṣu vājinam ity antavatyā
anto vai kṣayaḥ
antaḥ paridhānīyā
ante antam dadhāti
etayā nv atra ca cāturmāsyeṣu ca
triḥ prathamayā trir uttamayā ṣoḍaśa sampadyante
ṣoḍala kalam vā idam sarvam
asya eva sarvasya āptyai
atha yatra paśur ālabhyate
tad etām parācīm anūcya yajñena yajñam ayajanta devā iti triṣṭubhā paridadhāti
traiṣṭubhāḥ paśavaḥ paśūnām eva āptyai
triḥ prathamayā trir uttamayā saptadaśa sampadyante
saptadaśo vai prajāpatiḥ
etad vā ārdhnukam dharma yat prajāpati sammitam
saptadaśa sāmidhenīr anvāha
saptadaśo vai prajāpatiḥ
etad vā ārdhnukam karma yat prajāpati sammitam
vārtraghnāv ājya bhāgau bhavataḥ pāpmana eva vadhāya
atho ha asya paurṇamāsāt tantrād anitam bhavati
atithimantau ha eke kurvanti
vārtraghnau tv eva sthitau
ṛg yājyau syātām iti ha eka āhuḥ
ṛg yājyā vā etā devatā upasatsu bhavanti iti vadantaḥ
juṣāṇa yājyau tv eva sthitau
somam santam viṣṇur iti yajati
tad yad eva idam krīto viśati iva
tad u ha eva asya vaiṣṇavam rūpam
yad v eva somam santam viṣṇur iti yajati
attā eva etena nāmnā yad viṣṇur iti
ādyo amunā yat soma iti
tasmāt soma iti vadanto juhvaty evam bhakṣayanti
triṣṭubhau haviṣo yājyā puronuvākye
balam vai vīryam triṣṭup
balam eva tad vīryam yajamāne dadhāti
hotāram citra ratham adhvarasya yas tvā svaśvaḥ suhiraṇyo agna iti samyājye atithimatyau rathavatyau triṣṭubhāv āgneyyau
tad yathā catuḥ samṛddham evam ta
upamānuka u eva enam ratho bhavati ya ete kurute
iḍā antam bhavati
abhikrāntyai tad rūpam
tad yathā upaprayāya svargasya lokasya nedīyastāyām vased evam tat
upāṃśu haviṣi etā iṣṭayo bhavanti dīkṣaṇīyā prāyaṇīyā ātithyya upasadaḥ
retaḥ siktir vā etā iṣṭayaḥ
upāṃśu vai retaḥ sicyate
utsṛjantaḥ karmāṇi yanti
patnī samyāja antā dīkṣaṇīyā
śamyvantā prāyaṇīyā
iḍā antā ātithyā
devatā upasatsu pratiyajati
utsargam vai prajāpatir etair karmabhiḥ svargaṃl lokam ait
tatho eva etad yajamāna utsargam eva etaiḥ karmabhiḥ svargaṃl lokam eti
śiro vā etad yajñasya yan mahā vīraḥ
tan na prathama yajñe pravṛñjyāt
upanāmuka u eva enam uttaro yajño bhavati yaḥ prthama yajñe na pravṛṇakti
kāmam tu yo anūcānaḥ śrotriyaḥ syāt tasya pravṛñjyāt
ātmā vai sa yajñasya
ātmanā eva tad yajñam samardhayati
tad asau vai mahā vīro yo asau tapati
etam eva tat prīṇāti
tam eka śatena abhiṣṭuyāt
śata yojane ha vā eṣa hitas tapati
sa śatena eva enam śata yojanam adhvānam samaśnute
atha yā eka śatatamī sa yajamāna lokaḥ
tam etam ātmānam yajamā no abhisambhavati
yam etam āditye puruṣam vedayante
sa indraḥ sa prajāpatis tad brahma
tad atra eva yajamānaḥ sarvāsām devatānām salokatām sāyujyam āpnoti
anavānam abhiṣṭuyāt prāṇānām saṃtatyai
saṃtatā iva hi ime prāṇāḥ
uccair niruktam abhiṣṭuyāt
prāṇā vai stubhaḥ
nirukto hy eṣaḥ
vāg devatyo hy eṣaḥ
sāvitrīḥ prathamā abhiṣṭauti
savitṛ prasūtatāyai
savitṛ prasūtasya ha vai na kācana riṣṭir bhavaty ariṣṭyai
brahma jajñānam prathamam purastād iti
ado vai brahma jajñānam prathamam purastād
yatra asau tapati
tad eva tad yajamānam dadhāti
añjanti yam prathayanto na viprāḥ saṃsīdasva mahān asi ity aktavatīm ca sannavatīm ca abhirūpe abhiṣṭauti
bhavā no agne sumanā upetau tapo ṣv agne antarām amitrān yo naḥ sanutyo abhidāsad agna iti tisras tapasvatīr abhirūpā abhiṣṭauti
yad yajñe abhirūpam tat samṛddham yajñasya eva samṛddhyai
kṛṇuṣva pājaḥ prasitim na pṛthvīm iti rākṣoghnīr abhiṣṭauti rākṣasām apahatyai
agnir vai rakṣasām apahantā
tā vai pañca bhavanti diśām rūpeṇa
digbhya eva etāni samnirhanti
atho yān eva adhvaryuḥ prādeśān abhimimīte tān eva etābhir anuvadati
pari tvā girvaṇo giro adhi dvayor adadhā ukthyam vaca ity aindryāv abhirūpe abhiṣṭauti
aindram eva svāhā kāram etābhyām anuvadati
atho yān eva adhvaryuḥ śakalān paricinoti tān pūrvayā anuvadati
yam uttamam abhi nidadhāti tam uttarayā
śukram te anyad yajatam te anyad arhan bibharti sāyakāni dhanvā iti pauṣṇīm ca raudrīm ca abhirūpe abhiṣṭauti
pauṣṇam ca eva raudram ca svāhā kāram etābhyām anuvadati
atho yāv eva adhvaryuḥ suvarṇa rajatau hiraṇya śakalau karoti tāv eva etābhyām anuvadati
pataṅgam aktam asurasya māyayā iti
prāṇo vai pataṅgaḥ
vāyur vai prāṇaḥ
vāyavyam eva svāhā kāram etābhir anuvadati
apaśyam tvā manasā cekitānam ity etad asya āyatane prajā kāmasya ahiṣṭuyāt
atho ubhe asampanna kārī
srakve drapsasya dhamataḥ samasvarann iti sarvam
pavitram te vitatam brahmaṇaspata iti dve
vi yat pavitram dhiṣaṇā atanvata ity ekā
tā dvādaśa pāvamānyaḥ
saumyam eva svāhā kāram etābhir anuvadati
ayam venaś codayat pṛśni garbhā iti
indro vai venaḥ
aindram eva svāhā kāram etābhir anuvadati
tasya ekām utsṛjati nāke suparṇam upa yat patantam iti
so ayam ātmano atīkāśaḥ
tām uttarāsu karoti
tena u sā ānantaritā bhavati
ubhayato venam pāpa uktasya pāvamānīr abhiṣṭuyāt
ātmā vai venaḥ
pavitram pāvamānyaḥ
punāty eva enam tat
gaṇānām tvā gaṇa patim havāmaha iti brāhmaṇaspatyā abhirūpā abhiṣṭauti
śiro vā etat
brahma vai brahmaṇaspatiḥ
brahmaṇā eva tat śiraḥ samardhayati
sa yatra upādhigacched bṛhad vadema vidathe suvīrā iti
tad vīra kāmāyai vīram dhyāyāt
labhate ha vīram
kā rādhadd hotrā aśvinā vām iti nava akudhrīcyaḥ
gāyatrac chandasa iva vā akūdhrīcyaḥ
gāyatra u vai prāṇaḥ
prāṇo vai akūdhrīcyaḥ
ā no viśvābhir ūtibhir ity ānuṣṭubham tṛcam sā vāk
viṣṇur yonim kalpayatv ity etad asya āyatane prajā kāmasya abhiṣṭuyāt
atho ubhe asampanna kārī
prātar yāvāṇā prathamā yajadhvam iti pūrva ahṇe sūktam
ā bhāty agnir uṣasām anīkam ity apara ahṇe
traiṣṭubhe pañcarce tac cakṣuḥ
iḍe dyāvā pṛthivī pūrva cittaya iti jāgatam pañcaviṃśam tat śrotram
śiro vā etat
tad vai śiraḥ samṛddham yasmin prāṇo vāk cakṣuḥ śrotram iti
tān eva asmiṃs tad dadhāti
rucito gharma ity ukte arūrucad uṣasaḥ pṛśnir agniya iti rucitavatīm abhirūpām abhiṣṭauti
yad yajñe abhirūpam tat samṛddham yajñasya eva samṛddhyai
tā eka śata ṛco bhavanti tāsām uktam brāhmaṇam
trayas triṃśad uttarāḥ
trayas triṃśad vai sarvā devatāḥ
tā eva etad udyantum arhanti
tābhyo vai tat samunnītam
abhirūpā dohanīyā abhiṣṭauti
yad yajñe abhirūpam tat samṛddham yajñasya eva samṛddhyai
ā sute siñcata śriyam ā nūnam aśvinor ṛṣir ity āsiktavatyāv abhirūpe abhiṣṭauti
ud u ṣya devaḥ savitā hiraṇyayā ity udyamyamāna udyatavatīm abhirūpām abhiṣṭauti
praitu brahmaṇaspatir iti pravrajatsu pravatīm brāhmaṇaspatyām abhirūpām abhiṣṭauti
nāke suparṇam upa yat patantam iti vrajatsu patantam ity abhirūpām abhiṣṭauti
dvābhyām yajet
dvandvam vai vīryam savīryatāyai
triṣṭubvatībhyām pūrva ahṇe
traiṣṭubho hy eṣaḥ
trīṃl lokām stabdhvā tiṣṭhati
jagadvatībhyām apara ahṇe
jāgato hy eṣaḥ
etam u ha viśantam jagad anu sarvam viśati
viparyasya dāśatayībhyām vaṣaṭ kuryād iti ha eka āhuḥ
yathā āmnātam iti tv eva sthitam
atha uttarā abhirūpā abhiṣṭauti
yad yajñe abhirūpam tat samṛddham yajñasya eva samṛddhyai
havir haviṣmo mahi sadma daivyam iti purā āhuteḥ prāpaṇāt
punar haviṣam eva enam tad ayāta yāmānam karoti
sūyavasād bhagavatī hi bhūyā ity āśīrvatyā paridadhāti
paśubhya eva tad āśiṣam vadate
tathā ha yajamānātpaśavo anutkrāmukā bhavanti
atha vai sute pravargye ity ācakṣate stute bahiṣ pavamāne
tad aśvinau devā upāhvayanta
etasmin kāle āgnīdhriye pravṛñjyuḥ
tad yathā eva ada upasatsu
evam eva apy atra stutyāyām
anavānam eva upacāraḥ
tad yadā karma apavṛjyeta
atha paśu karma tāyate
sa eṣa mahā vīro madhyaṃdina utsargaḥ
tad yad etena madhyaṃdine pracaranti
asau vai mahā vīro yo asau tapati
etam eva tat prīṇāti
etasya eva tad rūpam kriyate
upasadaḥ
asurā eṣa lokeṣu puro akurvata
ayasmayīm asmin
rajatām antarikṣa loke
hariṇīm hādo divi cakrire
te devāḥ pariśriteṣv eṣu lokeṣv etam pañcadaśam vajram apaśyan
tisraḥ sāmidhenyaḥ samanūktā nava sampadyante
ṣaḍ yājyā puronuvākyāḥ
tāḥ pañcadaśa
etena vai devāḥ pañcadaśena vajreṇa ebhyo lokebhyo asurān anudanta
tatho eva etad yajamāna etena eva pañcadaśena vajreṇa ebhyo lokebhyo dviṣato bhrātṛvyān nudate
upasadyāya mīḍhuṣe ity etam tṛcam pūrva ahṇe anubrūyāt
upasado hy etāḥ
tad vai karma samṛddham yat prathamena abhivyāhriyate
upasadyam iva vā etad ahar amunā ādityena bhavati iti
imām me agne samidham ity apara ahṇe tad rātre rūpam
samiddham iva vā imam agnim sāyam paryāsata iti
atha dvitīye ahani
imām me agne samidham iti pūrva ahṇe tad ahno rūpam
samiddham iva vā etad ahar amunā ādityena bhavati iti
upasadyāya mīḍhuṣa ity apara ahṇe tad rātre rūpam
upasadyam iva vā imam agnim sāyam paryāsata iti
te vā ubhe eva rūpe yaj jñāyete
tasmād ahar ahar viparyāsam anubrūyāt
ubhe rūpe kāmā upāptāv asatām iti
anavānam anubrūyāt prāṇānām saṃtatyai
saṃtatā iva hi ime prāṇāḥ
tris trir eka ekām anvāha
trayo vā ime lokāḥ
imān eva tal lokān āpnoti
tāḥ samanūktā nava sampadyante
ṣaḍ vā ṛtavas traya ime lokāḥ
etad eva tad abhisampadyante
na etam nigadam brūyād ya eṣa sāmidhenīṣu
utsṛjyante ha nigadāḥ
jāmi ha syād ya etam nigadam brūyāt
na āvāhayec cana iti ha eka āhuḥ
kim u devatām anvāvāhya jayed iti
ṛca eva āvāhayet
agnim āvaha somam āvaha viṣṇum āvaha iti
tā vai tisro devatā yajati
trayo vā ime lokāḥ
imān eva tal lokān jyotiṣmataḥ karoti
gāyatryāv āgneyyau
gāyatro ayaṃl lokaḥ
tad imaṃl lokam āpnoti
triṣṭubhau saumyau
traiṣṭubho antarikṣa lokaḥ
tad antarikṣa lokam āpnoti
jagatyau vaiṣṇavyau
jāgato asau lokaḥ
tad amuṃl lokam āpnoti
tā vai viparyasyati
yāḥ pūrva ahṇe puronuvākyās tā apara ahṇe yājyāḥ karoti
yā yājyās tāḥ puronuvākyāḥ
ayāta yāmatāyai
vaṣaṭ kāreṇa ha vā ṛg yāta yāmā bhavati samāne ahan
ayāta yāmābhir me vaṣaṭkṛtam asad iti
yad v eva viparyasyati grīvāṇām sthemne
tasmādd ha āsām grīvāṇām vyatiṣaktāni iva parvāṇi bhavanti
ājya haviṣo devatāḥ
payo vrato yajamānaḥ
tat saloma
tāḥ parovarīyasīr abhyupeyāt trīn agre stanān atha dvāv atha ekam
paraspara eva tal lokān varīyasaḥ kurute
na abhyunnayeta
svargam ha vā ete lokam abhiprayanti ya upasada upayanti
dvādaśo ha vā antar uṣyāt svargo lokaḥ
sa yaḥ sakṛd abhyunnayate
yathā eka rātram sārthān proṣitān anupreyād evam tat
yo dvitīyam
yathā dvi rātram evam tat
hīyate tṛtīyena
svargāṃl lokān na anvaśnute
apy anugacched iti ha sma āha paiṅgyaḥ
na tv eva abhyunnayeta
yatra eva kāmayeta
tat pūrvo gatvā svargasya eva lokasya avasyed iti
samāptiḥ śreyasī iti ha sma āha kaṣītakiḥ
saṃrājo bhakṣo asmai dadhy ānayeyur na vrate
somo vai dadhi
anantarhitau ha asya bhakṣo bhavati samāpnoti
uta yadi saṃkrīṇīyuḥ
yā madhyama upasat
tayā dvyaham anyatare careyuḥ
āvapanam hi sā
idam antarikṣa loka āyatanena
atha asamaram abhyudaity atha asamaram abhyudaiti
brahma vai agniḥ
tad yad upavasathe agnim praṇayati
brahmaṇā eva tad yajamānasya pāpmānam apaghnanti
purastād āhavanīyena
paścād gārhapatyena
uttarata āgnīdhriyeṇa
dakṣiṇato mārjālīyena
ye antaḥ sadasam tair madhyataḥ
tasmād upavasathe prāñcam agnim praṇayanti
vi dhiṣṇyān haranti
yajamānasya eva pāpmano apahatyai
devā vai dīkṣiṣyamāṇā vācam apāsādayanta
bahu tvam ucca avacam nigacchasi
tām devās tatra na abhājanta
sā prāyaṇīye tām u tatra no bhava
sā kraye tām u tatra no bhava
sā ātithye tām u tara no bhava
so vā etad upasado nācana āgacchan nirvidya eva
tasmād u tatra upāṃśu careyuḥ
yathā eva eva mithaḥ saṃśṛṇvīran
so vā etad upavasathe agnau praṇīyamāna āgacchat
tām devās tatra abhajanta
tasmād u tatra prathamata eva uccair anubrūyāt
yathā enām āgatām anubudhyeran na abhaktām yajñe
pra devam devyā dhiyā iti pravantam tṛcam prahriyamāṇāya anvāha
iḍāyās tvā pade vayam iti
iyam vā iḍā
asyām hi idam sarvam īṭṭe
jātavedo nidhīmahi iti nihitavatā ardharcena nidhīyamānam anustauti
agne viśvebhiḥ svanīka devaiḥ sīda hotaḥ sva u loke cikitvān nihotā hotṛ ṣadane vidāna iti sannavatībhiḥ sannam anustauti
tvam dūtas tvam u naḥ paraspā iti dūtavatyā paridadhāti
abhirūpā anvāha
yad yajñe abhirūpam tat samṛddham yajñasya eva samṛddhyai
tā vā aṣṭau bhavanti
etābhir vai devāḥ sarvā aṣṭīr āśnuvata
tatho eva etad yajamāna etābhir eva sarvā aṣṭīr aśnute
triḥ prathamayā trir uttamayā dvādaśa sampadyante
dvādaśa vai māsāḥ saṃvatsaraḥ
saṃvatsarasya eva āptyai
tāḥ samanūktā aṣṭādaśa gāyatryaḥ sampadyante
āgneyam eva chandobhiḥ
yasya ha kasya ca ṣaṭ samānasya chandasas tā gāyatrīm abhisampadyante
yasya sapta tā uṣṇiham
yasya aṣṭau tā anuṣṭubham
yasya nava tā bṛhatīm
yasya daśa tāḥ paṅktim
yasya ekādaśa tās triṣṭubham
yasya dvādaśa tā jagatīm
vāk ca vai manaś ca havir dhāne
vāci ca vai manasi ca idam sarvam hitam
tad yadd havir dhāne pravartayanti
sarveṣām eva kāmānām āptyai
dve havir dhāne bhavataḥ
chadis tṛtīyam abhinidadhati
tair yat kiṃca trividham adhidaivatam adhyātmam tat sarvam āpnoti
pretām yajñasya śambhuvā iti pravatīm pravartyamānābhyām anvāha
dyāvā naḥ pṛthivī imam tayor id ghṛtavat paya iti
āśīrvatī pūrvā
atho dvidevatyā dvayor havir dhānayoḥ
yām adhvaryur vartmany āhutim juhoti tām pūrvayā anuvadati
yadd havirdhāne pravartayanti tad uttarayā
yame iva yatamāne yadā etam ity abhirūpayā havir dhāne anustauti
pra vām bharan mānuṣā devayanta iti
bahavo hy ete haranti
adhi dvayor adadhā ukthyam vaco viśvā rūpāṇi prati muñcate kavir iti
yac chardis tṛtīyam abhinidadhati tat pūrvayā anuvadati
yadd havir dhāne pariśrayante tad uttarayā
ato rarāṭyām eva uttarayāṇ/
te yadā manyeta atra na iṅgayiṣyanti iti
yadā ene nabhyasthe kuryuḥ
athā vām upastham adruhā iti
yadā vai kṣemo atha upasthaḥ
pari tvā girvaṇo gira iti parivatyā paridadhāti
abhirūpā anvāha
yad yajñe abhirūpam tat samṛddham yajñasya eva samṛddhyai
tā vā aṣṭau bhavanti
etābhir vai devāḥ sarvā aṣṭīr āśnuvata
tatho eva etad yajamāna etābhir eva sarvā aṣṭīr aśnute
triḥ prathamayā trir uttamayā dvādaśa sampadyante
dvādaśa vai māsāḥ saṃvatsaraḥ
saṃvatsarasya eva āptyai
yad v eva triḥ prathamām trir uttamām
yajñasya eva tad barsau nahyati sthemne avisraṃsāya
tad u hotāram abhibhāṣante yathā hotar abhayam asat tathā kurv iti
sampreṣitaḥ purarcaḥ pratipadanād dakṣiṇasya pādasya prapadena pratyañcaṃl lokam apāsyati
apeto janyam bhayam anya janyam ca vṛtrahan
apa cakrā avṛtsata iti
ata u ha cakrāṇām abhyācāraḥ
tata u ha tasmā ardhāya abhayam bhavati
sa prān yan dakṣiṇasya havir dhānasya uttaram vartma upaniśrayīta
ayam vai loko dakṣiṇam havir dhānam
pratiṣṭhā vā ayaṃl lokaḥ
pratiṣṭhāyā anucchinno ayāni iti
yatra tiṣṭhan paridadhyāt
cyoṣyata iti tathā ha syāt
tasmāt paridhāya dakṣiṇam bāhum anvāvṛtya vācam yamo yathetam pratyetya
yatra prathāam tiṣṭhann anvavocat
tat sthitvā atra ca agni praharaṇe ca
atha yathā āvasatham abhyupeyāt
brahma vā agniḥ kṣatram somaḥ
tad yad upavasathe agnīṣomau praṇayanti
brahma kṣatrābhyām eva tad yajamānasya pāpmānam apaghnanti
tad u vā āhur āsīna eva hotā etām prathamām anubrūyāt
sarvāṇi ha vai bhūtāni somam rājānam praṇīyamānam anu pracyavante
tad yad āsīno hotā etām ṛcam anvāha
tad eva sarvāṇi bhūtāni yathā āyatanam niyacchati iti
sāvīr hi deva prathamāya pitra iti sāvitrīm prathamām anvāha
savitṛ prasūtatāyai
savitṛ prasūtasya ha vai na kācana riṣṭir bhavaty ariṣṭyai
uttiṣṭha brahmaṇaspata ity utthāpayati praitu brahmaṇaspatir iti praṇayati brāhmaṇaspatye abhirūpe anvāha
brahma vai brahmaṇaspatiḥ
brahmaṇā eva tad brahma samardhayati
hotā devo amartya upa tvā agne dive diva iti kevala āgneyau tṛcāv anvāha
agnim hi pūrvam haranti
tau vā itavantau bhavataḥ
hriyamāṇam hy agnim stauti
sa yatra upādhigacched bhūtānām garbham ādadha iti
tad garbha kāmāyai garbham dhyāyāt
labhate ha garbham
atha agnīdhre agnim nidadhati
tad adhvaryur āhutim juhoti
tām sampraty etām anubrūyād agne juṣasva pati harya tad vaca iti
tasyā eva eṣā yājyā juṣasva prati haryā ity abhirūpā
atha kevalam somam prāñcam haranti
tasmāt kevalīḥ saumīr anvāha
somo jigāti gātuvid iti itavat tṛcam anubruvann anusameti
atha adhvaryur āhavanīye punar āhutim juhoti
tām sampraty etām anubrūyād upa priyam panipnatam iti
tasyā eva eṣā yājyā āhutī vṛdham ity abhirūpā
atha pūrvayā dvārā rājānam prapādayanti
tasmin prapādyamāne tam asya rājā varuṇas tam aśvinā iti
vrajam ca viṣṇuḥ sakhivām aporṇuta ity abhirūpām prapādyamānāya anvāha
antaś ca prāgā aditir bhavāsi iti prapannavatīm prapannāya
śyeno na yonim sadanam dhiyā kṛtam gaṇānām tvā gaṇa patim havāmahe astabhnād dyām asuro viśva devā iti sannavatībhiḥ sannam anustauti
evā vandasva varuṇam bṛhantam ity āśīrvatyā paridadhāti
abhirūpā anvāha
yad yajñe abhirūpam tat samṛddham yajñasya eva samṛddhyai
tā vai viṃśatim anvāha
tā virājam abhisampadyante
vairājaḥ somaḥ
annam virāḍ annam somaḥ
annena tad anna adyam samardhayati
triḥ prathamayā triru uttamayā caturviṃśatiḥ sampadyante
caturviṃśatir vai saṃvatsarasya ardha māsāḥ
saṃvatsarasya eva āptyai
evam nu yadi pūrvayā dvārā rājānam prapādayeyuḥ
yady u vā aparayā
tena eva hotā anusamiyāt
ātmā vai yajñasya hotā
prāṇaḥ somaḥ
na it prāṇād ātmānam apādadhāni iti
uttarato dakṣiṇā tiṣṭhan paridadhāti
yaśo vai somo rājā anna adyam
amuta eva tad arvāg ātman yaśo dhatte yaśo dhatte
vajro vā eṣa yad yūpaḥ
tad yad upavasathe yūpam ucchrayanti
vajreṇa eva tad yajamānasya pāpmānam apaghnanti
sa na apanata iva syāt
aśanāyato vā etad rūpam
abhinata iva udareṇa
atha āhavanīyam punar abhyāvṛttaḥ
tad vai suhitasya rūpam
anaśanāyukā ha asya bhāryā bhavanti ya evam rūpam yūpam kurute
pālāśam brahma varcasa kāmaḥ kurvīta
bailvam anna adya kāmaḥ
khādiram svarga kāmaḥ
try aratniḥ syāl lokānām rūpeṇa
catur aratniḥ paśūnām rūpeṇa
pañca aratniḥ paṅktyai rūpeṇa
ṣaḍ aratnir ṛtūnām rūpeṇa
sapta aratniś chandasām rūpeṇa
aṣṭa aratnir gāyatryai rūpeṇa
nava aratnir bṛhatyai rūpena
daśa aratnir virājo rūpeṇa
ekādaśa aratnis triṣṭubho rūpeṇa
dvādaśa aratnir jagatyai rūpeṇa
etā mātrāḥ sampado yūpasya
tāsām ekām sampadam abhisampādya yūpam kurvīta
tad u vā āhur na mined yūpam
aparimita eva syāt
mitam ha vai mitena jayati
amitam amitena
aparimitasya avaruddhyai
yatra eva manasā velām manyate tat kurvīta
tad yūpasya ca vedeś ca iti ha sma āha
prajāpatir vai manaḥ
yajña u vai prajāpatiḥ
svayam vai tad yajño yajñasya juṣate
yan mano manasaḥ
vājapeya yūpa eva avadhṛtaḥ saptadaśa aratniḥ
so aṣṭa aśrir niṣṭhito bhavati
sarveṣām eva kāmānām aṣṭyai
atha enam praṇenijati
tad yad eva idam paraśunā krūrī kṛta iva taṣṭa iva bhavati
tad eva asya etad āpyāyayati tad bhiṣajyati
atha enam abhyañjati
tad yā eva imāḥ puruṣaḥ āpaḥ
tā eva asmiṃs tad dadhāti
svabhyaktam svayam eva yajamānaḥ kurvīta
tathā ha yajamāno arūkṣa iva bhavati
añjanti tvām adhvare devayanta ity aktavatīm abhirūpām ajyamānāya anvāha
ucchrayasva vanaspate samiddhasya śrayamāṇaḥ purastāj jāto jāyate sudinatve ahnām ūrdhva ū ṣu ṇa ūtaya ūrdhvo naḥ pāhy aṃhaso ketunā ity ucchritavatīś ca udvatīś ca ucchrīyamāṇāya anvāha
yuvā suvāsāḥ parivīta āgād iti parivītavatyā paridadhāti
abhirūpā anvāaha
yad yajñe abhirūpam tat samṛddham yajñasya eva samṛddhyai
tā vai sapta anvāha
sapta vai chandāṃsi
sarveṣām eva chandasām āptyai
triḥ prathamayā trir uttamayā ekādaśa sampadyante
ekādaśa akṣarā triṣṭup
traiṣṭubhāḥ paśavaḥ paśūnām eva āptyai
iti nv eka yūpa eka paśau ca
atha yady eka yūpa ekādaśinīm ālabheran
paśau paśāv eva adhvaryuḥ sampreṣyati
paśau paśāv eva yuvā suvāsāḥ parivīta āgād iti sā eva paridhānīyā sā parivīyamāṇāya
iti nv eka yūpe
atha katham yūpa ekādaśinyām iti
etā eva sapta saptādaśabhyo anubrūyāt
atha yam uttamam samminvanti
tasmin yat sūktasya pariśiṣyeta tad anuvartayet
pragātahsya upariṣṭāt tat
śṛṅgāṇi iva it śṛṅgiṇām sam dadṛśra iti sarvān eva abhivadati
yuvā suvāsāḥ parivīta āgād iti sā eva paridhānīyā sā parivīyamāṇāya
tam āhur anupraharet
yajamāno vā eṣa yad yūpaḥ
svarlo loka āhavanīyaḥ
tad eva enam svargaṃl lokam gamayati
tat svargyam iti
tad u vā āhus tiṣṭhed eva
yad idam āsthānam svarostata īśvarā yadi na asura rakṣasāny anvavapātoḥ
tasmād eṣa vajra udyato yajña vāstau tiṣṭhed eva asura rakṣasāny apaghnann apabādhamāno yajñam caiva yajamānam ca abhigopāyann iti
atha yūpya keo dravya eko gatya ekaḥ
yo avācīna vakalaḥ sa gartyaḥ
tasya āśām na iyāt
atha ya ūrdhva vakalo dravyaḥ sa mānuṣaḥ
kāmam tasya api kurvīta
atha yasya prasavy ādityasya āvṛtam anvāvṛttā vakalāḥ
sa yūpyaḥ sa svargyam ekastho bhrātṛvyaḥ
yo vā anuvṛtaḥ palāśair āmūlāt syāt
so anagnaḥ sa paśavyaḥ
tam paśu kāmaḥ kurvīta
agnīṣomayor vā eṣa āsyam āpadyate yo dīkṣate
tad yad upavasathe agnīṣomīyam paśum ālabhate
ātma niṣkriyaṇo ha eva asya eṣa tena ātmānam niṣkrīṇīya anṛṇo bhūtvā atha yajate
tasmād u tasya na aśnīyāt
puruṣo hi sa pratimayā
tad u vā āhur havir havir vā ātma niṣkrayaṇam
haviṣo haviṣi eva sa tarhi na aśnīyāt
ya ātma niṣkrayaṇam iti na aśnīyāt
tasmād u kāma eva aśitavyam
ahorātre vā agnīṣomau
tad yad divā vapayā caranti
tena ahaḥ prītam āgneyam
rātrim anu saṃtiṣṭhate
tena rātriḥ saumī prītā
sā eṣā aho rātrayor atimuktiḥ
atyahorātre yajñena mucyate/
na enam te āpnutaḥ
ya evam vidvān etam paśum ālbhate
tam āhur dvirūpaḥ syāt śuklam ca kṛṣṇam ca aho rātrayo rūpeṇa iti
śuklam vā ca lohitam c agnīṣomayo rūpeṇa iti
tasya ekādaśa prayājā ekādaśa anuyājā ekādaśa upayajaḥ
tāni trayas triṃśat
trayas triṃśad vai sarve devāḥ
sarveṣām eva devānām prītyai
prāṇā vai prayājā apānā anuyājāḥ
tasmāt samā bhavanti
samānā hi ime prāṇa apānāḥ
tad āhuḥ kasmād ṛcā prayājeṣu yajati pratīkair anuyājeṣv iti
retaḥ siktir vai prayājāḥ
retodheyam anuyājāḥ
tasmād ṛcā prayājeṣu yajati pratīkair anuyājeṣv iti
atha yat sarvam uttamam āha
svarga eva tal loke yajamānam dadhāti
āprībhir āprīṇāti
sarveṇa ha vā eṣa ātmanā sarveṇa manasā yajñam sambharate yo yajate
tasya riricāna iva ātmā bhavati
tam asya etābhir āprībhir āprīṇāti
tad yad āprīṇāti
tasmād āpryo nāma
paryagnim paśum karoti rakṣasām apahatyai
agnir vai rakṣasām apahantā
triḥ prasavi paryagni karoti
tad yathā tisro agni puraḥ kuryād evam tat
tasmāt punaḥ parīhi ity agnidham brūyāt
yam icchen na pracyaveta iti
daivyāḥ śamitāra uta ca manuṣyā ārabhadhvam upanayata medhyā dura āśāsānā medhapatibhyām medham iti
tadd ha eka āhuḥ
yajamāno vai medha patir iti
ko manuṣya iti brūyāt
devatā eva medha patir iti
ṣaḍviṃśatir asya vaṅkraya iti
parśava u ha vai vaṅkrayaḥ
ubhayato asṛk paryavān iti
asṛg bhājanāni ha vai rakṣāṃsi bhavanti
na id rakṣasām bhāgena daivam bhāgam prasajāni iti
sa eṣo adhriguḥ saṃśāsanam eva
aṅgāni mā parikartor iti
yadd ha vā aduṣṭam tad devānām haviḥ
na vai te duṣṭam havir adanti
navakṛtvo adhrigāv avān iti
nava ime prāṇāḥ
prāṇān eva tad yajamāne dadhāti
sarvāyutvāya asmiṃl loke
amṛtatvāya amuṣmin
triḥ paridadhāty apara aktvāya
sakṛt purastād āha
sakṛd iva vai pitaraḥ
pitṛ devatya iva vai paśur ālabhyamāno bhavati
atha yat trir upariṣṭād āha
trir vai devatyāḥ
deva devatyam eva enam tad ayāta yāmānam karoti
paridhāya upāṃśu japaty ubhāv apāpaś ca iti
apāpo ha vai devānām śamitā
tasmā eva enam tat samprayacchati
sa hi devān anuveda
atha stokīyā anvāha
stokān eva etābhir agnaye svadayati
etā ha vā u teṣām puronuvākyā etā yājyāḥ
tasmād abhirūpā bhavanti
svāhā kṛtibhirś caritvā vapayā caranti
prayājān eva tat paśu bhājaḥ kurvanti
na svāhā kṛtīś ca vapām ca antareṇa vācam visṛjeta
prāṇā vai svāhā kṛtayaḥ
ātmā vapā
na it prāṇāṃś ca ātmānam ca anyena antar dadhāti iti
atha yad anuṣṭubho agnīṣomīyasya paśoḥ puronuvākyā bhavanti
gāyatrī vai sā yā anuṣṭup
gāyatram agneś chandaḥ
atha yat triṣṭubho yājyāḥ
kṣatrasya etac chando yat triṣṭup
kṣatram somaḥ
tad yathā chandasam devate prīṇāti
atha vai paśum ālabhyamānam puroḍāśo anunirupyate
atha yatra puroḍāśo nirupyate
tat puroḍāśa sviṣṭakṛd acyutaḥ
agnir vai sviṣṭakṛt
tasmād acyuto bhavati
vaiśvāmitrīm puroḍāśa sviṣṭakṛd acyutaḥ
puronuvākyām anūcya vaiśvāmitryā yajati
tatir vai yajñasya puroḍāśaḥ
vāg vai viśvāmitraḥ
vācā yajñas tāyate
atha manotām anvāha
sarvā ha vai devatāḥ paśum ālabhyamānam upasaṃgacchante mama nāma grahīṣyati mama nāma grahīṣyati iti
tāsām sarvāsām paśāv eva manāṃsy otāni bhavanti
tā atra prīṇāti
tathā ha āsām sarvāsām amoghāya eva upasametam bhavati
tad āhur yan nānā devatāḥ paśava ālabhyante atha kasmād āgneyam eva anvāha iti
tisro vai devānām manotāḥ
agnir vai devānām manotā
tasmin hy eṣām manāṃsy otāni bhavanti
atho vāg vai devānām manotā
tasyām hy eṣām manāṃsy otāni bhavanti
atho gaur vai devānām manotā
tasyām hy eṣām manāṃsy otāni bhavanti
agnir sarvā manotāḥ
agnau manotāḥ saṃgacchante
tasmād āgneyam eva anvāha iti
tā vai trayodaśa bhavanti
trayodaśa vai paśor avadānāni bhavanti
triḥ prathamayā trir uttamayā saptadaśa sampadyante
saptadaśo vai prajāpatiḥ
etad vā ārdhnukam karma yat prajāpati sammitam
saptadaśa sāmidhenīr anvāha
saptadaśo vai prajāpatiḥ
etad vā ārdhnukam karma yat prajāpati sammitam
atha yatra paśur ālabhyate
tad vanaspatir acyutaḥ
agnir vai vanaspatiḥ
sa vai devabhyo haviḥ śrapayati
tasmād acyuto bhavati
sa u vai payo bhājanaḥ
atra agniḥ sarveṣu havihṣu bhāgī bhavati
tad āhur yad dhāma bhājo devā atha kasmāt pātho bhāg vanaspatir iti
dhāma vai devā yajñasya abhajanta
pāthaḥ pitaraḥ
pitṛ devatya iva vai paśuḥ
pitṛ devatyam payaḥ
tasmād iti brūyāt
tad āhuḥ kasmāt saumya eva adhvare pravṛta āhutī juhvati na havir yajña iti
akṛtsnā eva vā eṣā deva yajyā yadd havir yajñaḥ
atha eṣā eva kṛtsnā deva yajñā yat saumyo adhvaraḥ
tasmāt saumya eva adhvare pravṛta āhutī juhvati na havir yajña iti
juṣṭo vāco bhūyāsam juṣṭo vācaspater devi vāk
yat te vāco madhumattamam tasmin no adya dhāḥ svāhā sarasvatyā iti purastāt svāhā kāreṇa juhoti
vācam tad utsṛjate
tasmād vāg ata ūrdhva utsṛṣṭā yajñam vahati
manasā uttarām
manahā hi manaḥ prītam manaḥ prītam
atha ataḥ prātar anuvākaḥ
yad eva enam prātar anvāha
tat prātar anuvākasya prātar anuvākatvam
atha yat prapado japati yad āhutīr juhoti
svastyayanam eva tat kurute
hiṃkṛtya prātar anuvākam anvāha
vajro vai hiṃkāraḥ
vajreṇa eva tad yajamānasya pāpmānam hanti
uccair niruktam anubrūyāt
etadd ha vā ekam vāco ananvavasitam pāpmanā yan niruktam
tasmān niruktam anubrūyāt
yajamānasya eva pāpmano apahatyai
ardharcaśo anubrūyāt
ṛk sammitā vā ime lokāḥ
ayaṃl lokaḥ pūrvo ardharcaḥ
asau loka uttaraḥ
atha yad ardharcāv antareṇa tad idam antarikṣam
tad yad ardharcaśo anvāha
ebhir eva tal lokair yajamānam samardhayati
eṣv eva tal lokeṣu yajamānam dadhāti
atha vai paṅkteḥ pañca padāni katham sārdharcaśo anuktā bhavati iti
praṇava uttarayos tṛtīyaḥ
tathā sārdharcaśo anuktā bhavati
āgneyam kratum anvāha
tad imaṃl lokam āpnoti
uṣasyam anvāha
tad antarikṣa lokam āpnoti
āśvinam anvāha
tad amuṃl lokam āpnoti
gāyatrīm anvāha
mukham eva gāyatrī
anuṣṭubham anvāha
vāg anuṣṭup
mukhe tad vācam dadhāti
mukhena vai vācam vadati
triṣṭubham anvāha
balam vai vīryam triṣṭup
bṛhatīm anvāha
go aśvam eva bṛhatī
uṣṇiham anvāha
aja avikam eva uṣṇik
jagatīm anvāha
balam vai vīryam jagatī
balam vīryam purastāt triṣṭup
balam vīryam upariṣṭāj jagatī
madhye bārhatāś ca auṣṇuhāś ca paśavaḥ
balena eva tad vīryeṇa ubhayataḥ paśūn parigṛhya yajamāne dadhāti
tathā yajamānāt paśavo anutkrāmukā bhavanti
tad yathā ha vā asmiṃl loke manuṣyāḥ paśūn aśnanti
yathā ebhir bhuñjate
evam eva amuṣmiṃl loke paśavo manuṣyān aśnanti
evam ebhir bhuñjate
sa ya enān iha prātar anuvākena avarundhe
tam iha avaruddhā amuṣmiṃl loke na aśnanti
na enena pratibhuñjate
yathā eva enān asmiṃl loke aśnāti
yathā ebhir bhuṅkte
evam eva enān amuṣmiṃl loke aśnāti
yathā eva enān asmiṃl loke aśnāti
yathā ebhir bhuṅkte
evam eva enān amuṣmiṃl loke aśnāti
evam ebhir bhuṅkte
paṅktim anvāha
pratiṣṭhā vai paṅktiḥ
sarveṣv eva tad bhūteṣu yajamānam pratiṣṭhāpayati
atha sarvā ha vai devatā hotāram prātar anuvākam anuvakṣyantam āśaṃsamānāḥ pratyupatiṣṭhante mayā pratipatsyate mayā pratipatsyata iti
sa ya ekām devatām ādiśya pratipadyeta
atha itarābhyo devatābhyo vṛścyeta
aniruktayā pratipadyate
tena u na kasyai cana devatāyā āvṛścyate
āpo revatīḥ kṣayathā hi vasva iti pratipadyate
āpo vai sarvā devatāḥ
sarvābhir eva tad devatābhiḥ pratipadyate
uparayanto adhvaram ity upasaṃdadhāti
upa iti tad asya lokasya rūpam
prayanta it tad amuṣya
upa iti tad agne rūpam
prayanta iti tad amuṣya ādityasya
evam eva sarvāsu pratipatsu sarveṣu ṛtuṣu
āgneya uṣasya āśvine pūrvā pūrvā eva vyāhṛtir agne rūpam
uttarā amuṣya ādityasya
atha etad dve nānā chandāṃsy antareṇa kartā iva
atha ete baliṣṭhe ariṣṭe anārte devate
tābhyām pratipadyate
samānena sūktena samārohet
tad akartaskadyaṃl lohasya rūpam svargyam
yatra vā samānasya ṛṣe syāt
tad anavānam saṃkrāmet
amṛtam vai prāṇaḥ
amṛtena tan mṛtyum tarati
tad yathā vaṃśena vā matyena matsyena vā kartam saṃkrāmed evam tat
praṇavena saṃkrāmati
brahma vai praṇavaḥ
brahmaṇā eva tad brahma upasaṃtanoti
śuddhaḥ praṇavaḥ syāt prajā kāmānām
makāra antaḥ pratiṣṭhā kāmānām
makāra antaḥ praṇavaḥ syād iti ha eka āhuḥ
śuddha iti tv eva sthitaḥ
mīmāṃsitaḥ praṇavaḥ
atha ata iha śuddha iha pūrṇa iti
śuddha eva praṇavaḥ syāt śastra anuvacanayor madhya iti ha sma āha kauṣītakiḥ
tathā saṃhitam bhavati
makāra anto avasāna arthe
pratiṣṭhā vā avasānam pratiṣṭhityā eva
atho ubhayoḥ kāmayor āptyai
eta u ha vai chandaḥ pravāhā avaram chandaḥ param chando atipravahanti
tasya ārtir na asti chandasā chando atiproḍhasya
atiyann eva yam dviṣyāt
tam manasā pra iva vidhyet chandasām kṛntatreṣu
dravati vā sam vā śīryata iti ha sma āha
samānodarkāṇy uttamāni kratūnām pāṅktāny anvāha
raso vā udarkaḥ
paśavaś chandāṃsi
rasam eva tat chandāṃsy abhyupanivartante
upanivartam iva vai paśavaḥ
sauyavase ramante
sā ekonā virāḍ dvir anuktayā
samprati virāṭ trir anūktayā
ekā virājam atyeti
trayo vai yajñe kāmāḥ
yaḥ sampanne yo nyūne yo atirikte
yad vai yajñasya sampannam tat svargyam/
yan nyūnam tad anna adyam
yad atiriktam tat prājātyai
tad atra eva yajamānaḥ sarvān kāmān āpnoti
abhūd eṣā ruśat paśur ity āśīrvatyā paridadhāti
paśubhya eva tad āśiṣam vadate
tathā ha yajamānāt paśavo anutkrāmukā bhavanti
tasyām vācam utsṛjate
tad enam ajanīti devebhyo nivedayati
atra hi jāyate
ayā vājam deva hitam sanema iti dvipadām abhyasyati
paśavo vā etāni catur uttarāṇi chandāṃsi
yajamāna chandasam dvipadā
adhiṣṭhāyām eva tat paśūnām yajamānam dadhāti
adhi iva vai paśūn puruṣas tiṣṭhati
triḥ saptāni kratūnām chandāṃsy anvāha
tad ekaviṃśatiḥ
ekaviṃśo vai catuṣṭomaḥ stomānām paramaḥ
tat paramam stomam āpnoti
yad u eva ekaviṃśatiḥ
dvādaśa māsāḥ pañca ṛtavas traya ime lokāḥ
asāv āditya evaviṃśaḥ
tena eva tas salokatāyām yajamānam adhyūhati
tad āhur yad imā havir yajñasya vā paśor vā sāmidhenyo atha kāḥ saumyasya adhvarasya iti
prātar anuvāka iti brūyāt
akṣarair ha vā itarāsām saṃvatsaram upepsati
ṛbhir iha
śata mātram anubrūyāt
śata āyur vai puruṣaḥ
āyur eva asmiṃs tad dadhāti
viṃśati śatam anubrūyāt
viṃśati śatam vā ṛtor ahāni
tad ṛtum āpnoti
ṛtunā saṃvatsaram
ye ca saṃvatsare kāmāḥ
trīṇi ṣaṣṭi śatāny anubrūyāt
trīṇi vai ṣaṣṭi śatāni saṃvatsarasya ahnām
tat saṃvatsarasya ahāny āpnoti
saptaviṃśati śatāny anubrūyāt
sapta vai viśaṃti śatāni saṃvatsarasya aho rātrāṇām
tat saṃvatsarasya aho rātrān āpnoti
sahasram anubrūyāt
sarvam vai tad yat sahasram
sarvam prātar anuvākaḥ
tat sarveṇa sarvam āpnoti ya evam veda
tad u ha sma āha kauṣītakiḥ
prajāpatir vai prātar anuvākaḥ
aparimita u vai prajāpatiḥ
kas tam mātum arhed iti
eṣā ha eva sthitiḥ
tad āhur yat sadasy ukthāni śasyante atha kasmādd havir dhānayoḥ prātar anuvākam anvāha iti
śiro vai yajñasya yadd havir dhāne
vāk prātar anuvākaḥ
vācā eva tat śiraḥ samardhayati
udaram vai sadaḥ
annam ukthāni
udara saceyam u vā anna adyam
tad yathā ha vā ana evam yajñaḥ pratimayā
yathā dhānyam evam prātar anuvākaḥ
yathā pātrāṇy evam ukthāni
sa yo alpakam anvāha
yathā alpa dhānye pātrāṇi samṛccheran
evam tasya ukthāi samṛcchante
ukhānām anu samaram īśvaro yajamānam bhreṣonvetoḥ
tad u vā āhur bahum eva anubrūyāt
ukthāni tat parivṛṃhati
yā yajñasya samṛddhasya āśīḥ sā me samṛdhyatām iti
yā vai yajñasya samṛddhasya āśīḥ sā yajamānasya
atho trīṇi vā etāni sāhasrāṇy adhiyajñam
prātar anuvāka āśvinam mahā vratam iti
etad uktham mahā rātra upākuryāt purā vāco visargāt
yatra etat paśavo manuṣyā vayāṃsi iti vācam vyālabhante purā tataḥ
āpīnām vācam avyāsiktām prathamata ṛdhnavāni iti
na prātar anuvākam ca upāṃśv antaryāmau ca antareṇa vācam visṛjate
prāṇa apānau vā upāṃśv antaryāmau
vāk prātar anuvākaḥ
na it prāṇa apānau ca vācam ca anyena antar dadhāti iti
tadd ha eke kaś chandasām yogam āveda dhīra iti japitvā atha āpo revatīḥ kṣayathā hi vasva iti pratipadyante
na āpo revatyai purastāt kiṃcana parihared iti
tad iha sthitam anāvraskāya tad iha sthitam anāvraskāya
yajño vā āpaḥ
tad yad apo accha yanti
yajñam eva tad accha yanti
atho ūrg vā āpo rasaḥ
aurjena eva tad rasena haviḥ saṃsṛjanti
atho amṛtatvam vā āpaḥ
amṛtatvam eva tad ātman dhatte
tadd ha sma vai purā yajña muho rakṣāṃsi tīrtheṣv apo gopāyanti
tad ye ke ca āpo accha jagmuḥ
tad eva tānt sarvān jaghnuḥ
tat etat kavaṣaḥ sūktam apaśyat pañcadaśarcam pra devatrā brahmaṇe gātur etv iti
tad anvabravīt
tena yajña muho rakṣāṃsi tīrthebyo apāhan
tata u ha etad arvāk svasty ariṣṭyāḥ punaḥ pratyāyanti
atha ado amutra apsv adhvaryur āhutim juhoti
tām sampraty etām anubrūyāt
hinotā no adhvaram deva yajyā iti
tasyā eva eṣā yājyā deva yajyā ity abhirūpā
āvarvṛtatīr adha nu dvidhārā ity āvṛttāsu
prati yad āpo adṛśramāyatīr iti pratikhyātāsu
samanyā yanty upa yanty anyā iti samāyatīṣu
āpo na devīr upa yanti hotriyam iti hotṛ camase avanīyamānāsu
ādhenavaḥ payasā tūrṇy arthā iti
āpo vai dhenavaḥ
āpo hi idam sarvam dhinvanti
atha adhvaryur hotāram abhyāvṛtya tiṣṭhati
tam hotā pṛcchaty adhvaryav aiṣīr apa iti
aiṣīr yajñam ity eva enam tad āha
utemanannamur iti pratyāha
avidāma tad yad āsya aiṣīṣma anaṃsata tasmā ity eva enam tad āha
pratyukto hotā etam nigadam pratipadyate
ūrg vai raso nigadaḥ
aurjam eva tad rasam nigadena haviṣi dadhāti
ambayo yanty adhvabhir iti
āpo vā ambayaḥ
apo hi yatīḥ stauti
emā agman revatīr jīva dhanyā ity āgatāsu
āgmann āpa uśatīr barhir edam ity āgatavatyā paridadhāti
abhirūpā anvāha
yad yajñe abhirūpam tat samṛddham yajñasya eva samṛddhyai
anūktaḥ prātar anuvāka āsīt
aprāptāny ukthāny āsan
tān etasmint saṃdhāv asurā upāyan
te devāḥ pratibudhya bibhyata etam trihsamṛddham vajram apaśyan
āpa iti tat prathamam vajra rūpam
sarasvatī iti tad dvitīyam vajra rūpam
pañcadaśarcam bhavati
tat tṛtīyam vajra rūpam
etena vai devās triḥ samṛddhena vajreṇa ebhyo lokebhyo asurān anudanta
tatho eva etad yajamāna etena eva triḥ samṛddhena vajreṇa ebhyo lokebhyo dviṣato bhrātṛvyān nudate
mādhyamāḥ sarasvatyām satram āsata
tadd ha api kavaṣo madhye niṣasāda
tam ha ima upoduḥ
dāsyā vai tvam putro asi na vayam tvayā saha bhakṣayiṣyāma iti
sa ha kruddhaḥ pradravant sarasvatīm etena sūktena tuṣṭāva
tam ha iyam anviyāya
tata u ha ime nirāgā iva menire
tam ha anvādrutya ūcuḥ
ṛce namas te astu mā no hāsīḥ
tvam vai naḥ śreṣṭho asi
yam tvā iyam anveti iti
tam ha jñapayām cakruḥ
tasya ha krodham vininyuḥ
sa eṣa kavaṣasya eva mahimā sūktasya ca anuveditā
atha yat saha patnībhir yanti
gandharvā ha vā indrasya somam apsu pratyāhitā gopāyanti
ta u ha strī kāmāḥ
te ha āsu manāṃsi kurvate
tad yathā pramattānām yajñam āhared evam tat
upanāmuka u eva enam yajño bhavati
tā vai viṃśatim anvāha
tā virājam abhisampadyante
vairājīr vā āpaḥ
annam virāḍ annam āpaḥ
annena tad anna adyam samardhayati
triḥ prathamayā trir uttamayā caturviṃśatiḥ sampadyante
caturviṃśaty akṣarā gāyatrī
gāyatrī prātaḥ savanam vahati
tad u ha prātaḥ savana rūpān na apaiti
iti nv āponaptrīyasya
atha vā upāṃśuḥ prāṇa eva
tam hūyamānam anuprāṇyāt prāṇam me pāhi prāṇam me jinva svāhā tvā subhava sūryāya iti
sa eva tasya vaṣaṭ kāraḥ sa svāhā kāraḥ
na ha vai tā āhutayo devān gacchanti yā avaṣaṭ kṛtā vā asvāhā kṛtā vā bhavanti
antaryāmo apāna eva
tam hūyamānam anvavānyād apānam me pāhy apānam me jinva svāhā itvā subhava sūryāya iti
sa eva tasya vaṣaṭ kāraḥ sa svāhā kāraḥ
na ha vai tā āhutayo devān gacchanti yā avaṣaṭ kṛtā vā asvāhā kṛtā vā bhavanti
tau vā etau prāṇa apānāv eva yad upāṃśv antaryāmau
tayor vā udite anyam anudite anyam juhvati
imāv eva tat prāṇa apānau vitārayati
tasmādd hi imau prāṇa apānau saha santau nānā iva
yad v eva udite anyam anudite anyam juhvati
aho rātrābhyām eva tad asurān antarayanti
ubhayato hy amum ādityam aho rātre pāpmānam vā yajamāna iti ha sma āḥ
atha yasya etā ubhā udite juhvaty ubhau vā anudite
udaka yājī sa na soma yājī
yasya eva etau yathā yatham hūyete sa soma yājī
iti nv āupāṃśv antaryāmayoḥ
anūttheyaḥ pavamāno na iti
na anūttheya ity āhuḥ
ṛca etad āyatanam yatra etadd ha uta āste
atha adaḥ sāmno yatra amī sāma gāyanti
sa yo anūttiṣṭhati
ṛcam sa svāda āyatanāc cyavayati
ṛcam sa sāmno anuvartmānam karoti
tasmād u na anūttiṣṭhet
na id ṛcam svāda āyatanāc cyavayāni iti
na id ṛcam sāmno anuvartmānam karavāṇi iti
yadi tu svayam hotā syāt
anūttiṣṭhet
aupagātram hy asya bhavati
svargo vai lokaḥ svaraḥ sāma
svarge loke svare sāmany ātmānam atisṛjā iti
atha pavamāne ha vā u prātaḥ sarvā devatāḥ saṃtṛpyanti
katham tatra aparibhakṣito bhavati iti
sa stute pavamāna etam japam japet
upahūtā devā asya somasya pavamānasya vicakṣaṇasya bhakṣa upa mām devā hvayantām asya somasya pavamānasya vicakṣaṇasya bhakṣe manasā tvā bhakṣayāmi vācā tvā bhakṣayāmi prāṇena tvā bhakṣayāmi cakṣuṣā tvā bhakṣayāmi śrotreṇa tvā bhakṣayāmi iti
sa eṣa devaiḥ samupahavaḥ
tathā ha asya asau somo rājā vicakṣaṇaś candramā bhakṣo bhakṣito bhavati
yam amum devā bhakṣam bhakṣayanti
atha paśuḥ
soma eva eṣa pratyakṣam yat paśuḥ
udaka peyam iva hi syād yad eṣa na ālabhyeta
savanāny etena tīvrī karoti
tad yad vapayā caranti
tena prātaḥ savanam tīvrī kṛtam
yat śrapayanti yat paśu puroḍāśena caranti
tena mādhyaṃdinam savanam tīvrī kṛtam
atha yad enena tṛtīya savane pracaranti
tena tṛtīya savanam tīvṛī kṛtam
sa eṣa savanānām eva tīvrī kāraḥ
yāś ca somapā devatāḥ
yāś ca paśu bhājanāḥ
trayas triṃśad vai somapā devatāḥ
yāḥ soma āhutīr anvāyattāḥ
aṣṭau vasava ekādaśa rudrā dvādaśa ādityā indro dvātriṃśaḥ
prajāpatis trayas triṃśaḥ
trayas triṃśat paśu bhājanāḥ
tā ubhayyaḥ prītā bhavanti yad eṣa ālabhyate
tam etam aindrāgnaḥ syād iti ha eka āhuḥ
indrāgnī vai sarve devāḥ
tad enena sarvān devān prīṇāti iti vadantaḥ
tad u vā āhur ati tad indram bhājayanti
agner vai prātaḥ savanam
prātaḥ savana eṣa ālabhyate
agner vā etam santam anyasmai haranti ye anya devatyam kurvanti
tad yathā anyasya santam anyasmai hared evam tat
api kevalam saṃvatsaram saṃvatsara sadām āgneya eva na cyaveta iti
tadvihā eka āhuḥ
śikṣāyām eva avadhṛta āgneyaḥ
tasya bhuvo yajñasya rajasaś ca netā iti vapāyai yājyā
pra vaḥ śukrāya bhānave bharadhvam iti śukravatī puroḍāśasya
pra kāravo mananā vacyamānā iti haviṣmatī haviṣaḥ
ekādaśinīs tv eva anvāyātayeyur iti sā sthitiḥ
yadi pṛṣṭha upāyam bhavati
atha āvāhane
āvaha devān yajamānāya
agnim agna āvaha vanaspatim āvaha indram vasumantam āvaha iti
tat prātaḥ savanam āvāhayati
indram rudravantam āvaha iti
tan mādhyaṃdinam savanam āvāhayati
indram ādityavantam ṛbhumantam vibhumantam vājavantam bṛhaspativantam viśva devyā vantam āvaha iti
tat tṛtīya savanam āvāhayati
ata u ha eke vanaspatim āvāhayanti/
antata āvāhyaḥ
tṛtīya savane hy enam yajanti iti vadantaḥ
tad u vā āhur ātmā vai paśuḥ
prāṇo vanaspatiḥ
yas tam tatra brūyāt
prāṇād ātmānam antaragān na jīviṣyati iti tathā ha syāt
tasmāt paśum eva upasaṃdhāya vanaspatir āvāhyaḥ
mīmāṃsitaḥ paśuḥ
prajāpatiḥ prajā sṛṣṭvā riricāna iva amanyata
sa ha aikṣata
katham nu tena yajña kratunā yajeya yena iṣṭvā upa kāmān āpnuyām ava anna adyam rundhīya iti
sa tām ekādaśinīm apaśyat
tām āharat tayā ayajata
tayā iṣṭvā upa kāmān āpnod ava anna adyam arundhata
tatho evaitad yajamāna etayā eva ekādaśinyā iṣṭvā upa kāmān āpnoty ava anna adyam rundhe
tasyai vā etasyā ekādaśinyai yājyā puronuvākyāś caiva nānā
manotāyai ca haviṣaḥ
atha itarat samānam
āgneyaḥ prathamaḥ
brahma vā agniḥ
brahma yaśasasya avaruddhyai
sārasvato dvitīyaḥ
vāg vai sarasvatī
vācā vā idam svaditam annam adyate anna adyasya upāptyai
saumyas tṛtīyaḥ
kṣatram vai somaḥ
kṣatra yaśasasya avaruddhyai
pauṣṇaś caturthaḥ
annam vai pūṣā
anna adyasya upāptyai
bārhaspatyaḥ pañcamaḥ
brahma vai bṛhaspatiḥ
brahma yaśasasya avaruddhyai
vaiśvadevaḥ ṣaṣṭhaḥ
viśva rūpam vā idam annam adyate anna adyasya upāptyai
aindraḥ saptamaḥ
kṣatram vā indraḥ
kṣatra yaśasasya avaruddhyai
māruto aṣṭamaḥ
āpo vai marutaḥ
brahma kṣatre vā indrāgnī
brahma yaśasasya ca kṣatra yaśasasya ca avaruddhyai
sāvitro daśamaḥ
savitṛ prasūtam vā idam annam adyate anna adyasya upāptyai
vāruṇa ekādaśaḥ
kṣatram vai varuṇaḥ
kṣatra yaśasasya avaruddhyai
evam vai prajāpatir brahmaṇā ca kṣatreṇa ca kṣatreṇa ca brahmaṇā ca ubhayato anna adyam parihṛhṇāno avarundhāna ait
tatho eva etad yajamāna evam eva brahmaṇā ca kṣatreṇa ca kṣatreṇa ca brahmaṇā ca ubhayato anna adyam parigṛhṇāno avarundhāna ety avarundhāna eti
prajāpatir vai yajñaḥ
tasmint sarve kāmāḥ sarvam amṛtatvam
tasya ete goptāro yad dhiṣṇyāḥ
tānt sadaḥ pasrapsyan namasyati namo nama iti
na hi namas kāram ati devāḥ
te namasitā hotāram atisṛjante
sa etam prajāpatim yajñam prapadyate
tad atra eva yajamānaḥ sarvān kāmān āpnoti sarvam amṛtatvam
atha haviṣ paṅktyā caranti
paśavo vai haviṣ paṅktiḥ
paśūnām eva āptyai
tāni vai pañca havīṃṣi bhavanti
dadhi dhānāḥ saktavaḥ puroḍāśaḥ payasya iti
pañcapadā paktiḥ
pāṅkto yajñaḥ
pāṅktāḥ paśavaḥ
pāṅktaḥ puruṣaḥ
yajñasya ca paśūnām ca āptyai
sā iyam nirupyate paśūnām eva parigrahāya
atho savanānām eva tīvrī kārāya
atha vai haviṣ paṅktiḥ prāṇa eva
tasmād yena eva maitrāvaruṇaḥ preṣyati tena hotā yajati
samāno hy ayam prāṇaḥ
tad āhur yayā vai prātar yajaty ṛk sā tad ahar yāta yāmā bhavaty atha kasmād eṣā sarveṣu savaneṣv ayāta yāmā iti
yad eva savanair vitārayann eti
prātaḥ prātaḥ sāvasya iti tṛtīya savane
tena ayāta yāmā
tad āhuḥ kasmāt prātar eva payasyā na mādhyaṃdine na tṛtīya savana iti
yajño vai maitrāvaruṇaḥ
etad vai yajño jāyate yat prātaḥ savane
payo bhājano vai taruṇaḥ kumāraḥ
tad yathā jātāya stanam upadadhyād evam tat
vṛddho vā uttarayoḥ savanayoḥ
yadā vai vardhate
atistano vai tadā
tasmāt prātar eva payasyā na mādhyaṃdine na tṛtīya savana iti
havir agre vīhi ity anusavanam puroḍāśa sviṣṭakṛto yajati
avatsāroha prāśravaṇo devānām hotā āsa
tam etasmin dyumne mṛtyuḥ pratyālilye
agnir vai mṛtyuḥ
sa havir agne vīhi iti haviṣā agnim prītvā atha atimumuce
tatho eva evam vidvān hotā havir agne vīhi ity eva haviṣā agnim prītvā atha atimucyate
etair ha vā antar ākāśair devāḥ svargaṃl lokam jagmuḥ
tān etasmin dyumne mṛtyuḥ pratyālilye
agnir vai mṛtyuḥ
te havir agne vīhi iti haviṣā agnim prītvā atha atimumucire
tatho eva evam vidvān hotā havir agne vīhi ity eva haviṣā agnim prītvā atha atimucyate
tāni vā etāni ṣaḍ akṣarāṇi havir agne vīhi iti
ṣaḍ aṅgo ayam ātmā ṣaḍvidhaḥ
tad ātmanā eva ātmānam niṣkrīya anṛṇo bhūtvā atha yajate
sa eṣo avatsārasya prāśravaṇasya mantraḥ
sa na manyeta kena vā nu kena vā yajāmi iti
ṛṣi kṛtena mantreṇa ṛcā yajāmi ity eva vidyāt
atha soma iti vai paśum avocāma
evam puroḍāśān
daśa tvā ete soma aṃśavaḥ
pratno aṃśur yam etam abhiṣuṇvanti
tṛpto aṃśur āpaḥ
raso aṃśur vrīhiḥ
vṛṣo aṃśur yavaḥ
śukro aṃśuḥ payaḥ
jīvo aṃśuḥ paśuḥ
amṛto aṃśur hiraṇyam
ṛg aṃśur yajur aṃśuḥ sāma aṃśur iti
eta vā u daśa soma aṃśavaḥ
yadā vā ete sarve saṃgacchante
ataḥ somo ataḥ sutaḥ
puroḍāśair caritvā dvidevatyaś caranti
ātmā vai yajamānasya puroḍāśāḥ
prāṇā dvidevatyāḥ
tad yat puroḍāśaiś caritvā dvidevatyaiś caranti
tathā ha yajamānaḥ sarvam āyur asmiṃl loka etya āpnoty amṛtatvam akṣitim svarge loke
te vā ete prāṇā eva yad dvidevatyāḥ
vāg eva indraḥ
prāṇo vāyuḥ
cakṣur maitrāvaruṇaḥ
śrotram āśvinaḥ
tasmād anavānam yajati prāṇānām saṃtatyai
saṃtatā iva hi ime prāṇāḥ
na anuvaṣaṭ karoti
prāṇā vai dvidevatyāḥ
saṃsthā anuvaṣaṭ kāraḥ
na it purā kālāt prāṇānt saṃsthāpayāni iti
yaktā iva hi ime prāṇāḥ
aindrāvāyavam pūrva ardham sādayati
pūrva ardhyo hy eṣa eṣām prāṇām abhidhānatama iva
abhita itarau paścād upanidadhāti
abhita iva hi idam cakśuś ca śrotram ca
tān avagṛhya āste
na it pravṛtta antā iti
na apidadhāti
prāṇā vai dvidevatyāḥ
na it prāṇān apidadhāni iti
idam te somyam madhv iti prasthitānām yājyā madhu ścutām madhumatī
anuvaṣaṭ karoty āhutīnām eva śāntyai
āhutīnām pratiṣṭhityai
atha hotrāḥ samyajanti
yajamānam eva tad anṛṇatāyai sampramuñcanti
dvidevatyānām prathamo bhakṣaḥ
atha iḍā atha hotṛ camasha
ātmā vai yajamānasya puroḍāśāḥ
prāṇā dvidevatyāḥ
annam paśava iḍā
annena vai prāṇāś ca ātmā ca saṃhitaḥ
tasmād dvidevatyānām prathamo bhakṣaḥ
atha iḍā atha hotṛ camasaḥ
tān adhvaryave prayacchati
na anusṛjatyā śeṣasya avanayanāt
prāṇā vai dvidevatyāḥ
na it prāṇān anusṛjāni iti
dvir aindravāyavasya bhakṣayati
dvir hi tasya vaṣṭak karoti
sakṛn maitrāvaruṇasya
sakṛd āśvinasya
sarvataḥ parihāram āśvinasya bhakṣayati
sarvato hy anena śrotreṇa śṛṇoti
saṃsravān hotṛ camase avanayati
iḍā bhāja eva enāṃs tat karoti
atha iḍām upahvayate
upodyacchanti camasān
hotṛ camasam anvārabhate
asaṃsparśann upahvayata iḍām
vajro vā ājyam
retaḥ somaḥ
na id vajreṇa reto hinasāni iti
tasyām na sunvad āha
na āśiṣo nirāha
upahūya iḍām avaghrāya avasyati
prāśnāty uttarā iḍām
atha apa ācamya hotṛ camasam bhakṣayati
etad vai paramam anna adyam yat somaḥ
paramam eva etad anna adyam sarve samupahūya bhakṣayanti
atha vai pratyupahavo acchāvākasya
pratyetā vāmā sūktāyam sunvan yajamāno agrabhīt
uta patiṣṭhā uta upavaktar uta no gāva upahūtā iti
yadi na upajuhūṣati
uta upahūta ity abhyasyati yady upajuhūṣate
pratyupahūto acchāvāko nivartadhvam mā anugātā ity etasya sūktasya yāvatīḥ paryāpnuyāt tāvatīr anudravet
hotā vā acchāvākam apratikāminam
so tatra prāyaś cittiḥ
prāṇā vai ṛtu yājāḥ
tad yad ṛtu yājaiś caranti
prāṇān eva tad yajamāne dadhati
sa vā ayam tredhā vihitaḥ prāṇaḥ prāṇo apāno vyāna iti
ṣaḍ ṛtunā iti yajanti
prāṇam eva tad yajamāne dadhati
catvāra ṛtubhir iti yajanti
apānam eva tad yajamāne dadhati
dvir ṛtunā ity upariṣṭāt
vyānam eva tad yajamāne dadhāti
tathā ha yajamānaḥ sarvam āyur asmiṃl loka etya āpnoty amṛtatvam akṣitim svarge loke
te vā ete prāṇā eva yad ṛtu yājāḥ
tasmād anavānam yajanti prāṇānām saṃtatyai
saṃtatā iva hi ime prāṇāḥ
na anuvaṣaṭ kurvanti
prāṇā vā ṛtu yājāḥ
saṃsthā anuvaṣaṭ kāraḥ
na it purā kālāt prāṇānt saṃsthāpayāma iti
yuktā iva hi ime prāṇāḥ
tad āhuḥ kasmādd hotā yakṣadd hotā yakṣad ity eva sarvebhyaḥ preṣyati iti
vāg vai hotā
vāg yakṣad vāg yakṣad ity eva tad āha
atho sarve vā ete sapta hotāraḥ
api vā ṛcā abhyuditam
sapta hotāra ṛtuṣo yajanti iti
atha yad dvir upariṣṭād vyādiśaty ajāmitāyai
te vai dvādaśa bhavanti
dvādaśa vai māsāḥ saṃvatsaraḥ
saṃvatsarasya eva āptyai
sa yo atra bhakṣayet
yas tam tatra brūyāt
aśānto bhakṣo ananuvaṣaṭ kṛtaḥ
prāṇān asya vyagān na jīviṣyati iti tathā ha syāt
ya u vai na bhakṣayet
yas tam tara brūyāt
prāṇo bhakṣaḥ
prāṇād ātmānam antaragān na jīviṣyati iti tathā ha eva syāt
limped iva eva ava iva jighred atra ca dvidevatyeṣu caiti
tad u tatra śāsanam vedayante
atha yad amū vyaticarataḥ
na anyonyam anuprapadyete adhvaryū
tasmād ṛtur ṛtum na anuprapadyata ṛtur ṛtum na anuprapadyate
atha ata ājyam
ājyena vai devāḥ sarvān kāmān ājayant sarvam amṛtatvam
tatho eva etad yajamāna ājyena eva sarvān kāmān ājayati sarvam amṛtatvam
tad vā idam ṣaḍvidham ājyam
tūṣṇīm japas tūṣṇīm śaṃsaḥ puroruk sūktam uktha vīryam yājyā iti
ṣaḍ ṛtuḥ saṃvatsaraḥ ṣaḍvidhaḥ
etena vai devāḥ ṣaḍvidhena ājyena ṣaḍ ṛtum saṃvatsaram āpnuvan ṣaḍvidham
saṃvatsareṇa sarvān kāmānt sarvam amṛtatvam
tatho eva etad yajamāna etena eva ṣaḍvidhena ājyena ṣaḍ ṛtum saṃvatsaram āpnoti ṣaḍvidham
saṃvatsareṇa sarvān kāmānt sarvam amṛtatvam
atha yat purastāt tūṣṇīm japam japati
svargo vai loko yajñaḥ
tad yat purastāt tūṣṇīm japam japati
svastyayanam eva tat kurute svargasya lokasya samaṣṭyai
atha etam tūṣṇīm śaṃsam upāṃśu saṃśati
sarveṣām eva kāmānām āptyai
agnir jyotir jyotir agnir iti
tad imaṃl lokaṃl lokānām āpnoti
prātaḥ savanam yajñasya
indro jyotir jyotir indra iti
tad antarikṣa lokaṃl lokānām āpnoti
mādhyaṃdinam savanam yajñasya
sūryo jyotir jyotiḥ sūrya iti
tad amuṃl lokaṃl lokānām āpnoti
tṛtīya savanam yajñasya
atha vai nivid asāv eva yo asau tapati
eṣa hi idam sarvam nivedayann eti
sā purastāt sūktasya prātaḥ savane dhīyate
purastādd hy eṣa tadā bhavati
madhye sūktasya mādhyaṃdine savane
madhye hy eṣa tadā bhavati
uttamāḥ pariśiṣya tṛtīya savane
paścādd hy eṣa tarhi parikrānto bhavati
tad etasya eva rūpeṇa nividam dadhad eti
tad u vā āhur añjayo vai prātaḥ savanam vahanti
śiti pṛṣṭhā mādhyaṃdinam savanam
śveta anukāśās tṛtīya savanam ity ādityena eva
dvādaśa padām purorucam upasaṃśaṃsati
dvādaśa vai māsāḥ saṃvatsaraḥ
saṃvatsarasya eva āptyai
atha saptarcam ājyam śaṃsati
sapta vai chandāṃsi
sarveṣām eva chandasām āptyai
tad vā ānuṣṭubham bhavati
vāg anuṣṭup
tad yat kiṃca vācā anuṣṭubhā vyanūktam tat sarvam āpnoti
pade vigṛhṇāti
tat prajātyai rūpam
vi iva vai striyai pumān gṛhṇāti
yad v eva vigṛhṇāti
pratiṣṭhayos tad rūpam
atho etadd ha vai mṛtyor āsyam yad ete pade antareṇa
sa yo atra ava anantam brūyāt
mṛtyor āsyam āpāti na jīviṣyati iti tathā ha syāt
tasmād anavānam saṃkrāmet
amṛtam vai prāṇaḥ
amṛtena tan mṛtyum tarati
samastena uttareṇa ardharcena praṇauti
vajram eva tat pāpmane bhrātṛvyāya praharati
tā daśa gāyatryaḥ sampadyante
aṣṭa akṣaram hi daśamam padam
gāyatrī vai sā yā anuṣṭup
gāyatram agneś chandaḥ
daśa prātaḥ savane adhvaryur grahān gṛhṇāti
navasu bahiṣ pavamānena stuvate
hiṃkāro daśamaḥ
daśa imāḥ
te nānā kurvanto virājam abhiṣampādayanti
etad vai kṛtsnam anna adyam yad virāḍ eva
tat sampādya yajamāne pratidadhāti
triḥ prathamayā trir uttamayā ekādaśa sampadyante
yājyā dvādaśī
dvādaśa vai māsāḥ saṃvatsaraḥ
saṃvatsarasya eva āptyai
tāḥ saṃśastāḥ ṣoḍaśa gāyatryaḥ sampadyante
tad gāyatrīm ājyam abhisampadyate
āgnendryā yajati
indram eva tad ardha bhājam savanasya karoti
tasyām devatā anvābhajata iti ha sma āha kauṣītakiḥ
trayas triṃśad akṣarā vai virāṭ
trayas triṃśad devatāḥ
akṣara bhājo devatāḥ karoti
agna indraś ca dāśuṣo duroṇa iti padam pariśiṣya virājo ardharce avān iti
śrīr virāḍ anna adyam
śriyām tad virājy anna adye pratitiṣṭhati
uttareṇa virājo ardharcena vaṣaṭ karoti
svarga eva tal loke yajamānam dadhāti
anuvaṣaṭ karoty āhtīnām eva śāntyai
āhutīnām pratiṣṭhityai
śoṃsāvo iti prātaḥ savana āhvayate
śoṃsāmo daiva ity adhvaryuḥ
tāny aṣṭāv akṣarāṇi
uktham avāci iti prātaḥ savana upāṃśu hotā brūyāt
ukthaśā ity adhvaryuḥ
tāny aṣṭau
gāyatryā savanam pratipadya gāyatryām pratyaṣṭhatām
adhvaryo śoṃsāvo iti mādhyaṃdine savane āhvayate
śoṃsāmo daiva ity adhvaryuḥ
tāny ekādaśa akṣarāṇi
uktham avāci indrāya iti mādhyaṃdine savane upāṃśu hotā brūyāt
ukthaśā ity adhvaryuḥ
tāny ekādaśa
triṣṭubhā savanam paripadya triṣṭubhi pratyaṣṭhātām
adhvaryo śo śoṃsāvo iti tṛtīya savane abhyāsam āhvayate
śo śoṃsāmo daiva ity adhvaryuḥ pratyabhyasyati
tāni dvādaśa akṣarāṇi
lomaśena trayodaśa
vāci indrāya uktham devebhya iti tṛtīya savane upāṃśu hotā brūyāt
ukhaśā ity adhvaryuḥ
tāni dvādaśa
samprati jagatyā savanam pratipadya jagatyām pratyaṣṭhātām
etad vai tad yan madhya opyate
sa yadi ha vā api vyūḍhac chandā bhavati
klṛptāny eva evam viduṣaś chandāṃsi yajñam vahanti
atho etad eṣa ṛg abhyanūktā iti ha sma āha
yad gāyatre adhi gāyatram āhitam traiṣṭubhād vā traiṣṭubham niratakṣata
yad vā jagaj jagaty āhitam padam ya it tad vidus te amṛtatvam ānaśur iti
atho yad imā devatā eṣu lokeṣv adhyūḍhāḥ
gāyatre asmiṃl loke gāyatro ayam agnir adhyūḍhaḥ
traiṣṭubhe antarikṣa loke traiṣṭubho vāyur adhyūḍhaḥ
jāgate amuṣmiṃl loke jāgato asāv ādityo adhyūḍhaḥ
ājyam śastvā praugam śaṃsati
ātmā vai yajamānasya ājyam
prāṇāḥ praugam
tad yad ājyam śastvā praugam śaṃsati
 tathā ha yajamānaḥ sarvam āyur asmiṃl loka etya āpnoty amṛtatvam akṣitim svarge loke
pavamāne stuta ājyam śaṃsati
ājye stute praugam
tad etat pavamāna uktham eva yat praugam
ājyam eva ājyasya uktham
te etad viharati
yathā rathasya antarau raśmī vyatiṣajed evam tat
grahān anu śaṃsati iti ha sma āha kauṣītakiḥ
yo asau vāyor indra vāyvor grahaḥ
tam vāyavyena ca aindravāyavena ca
maitrāvaruṇam maitrāvaruṇena
āśvinam āśvinena
yat prasthitānām yajati tad aindreṇa
yadd hotrāḥ samyajanti tad vaiśvadevena
vāg eva sarasvatī sarveṣu savaneṣu
atha vai purorug asāv eva yo asau tapati
eṣa hi purastād rocate
atha vai pruruk prāṇa eva ātmā sūktam
atha vai purorug ātmā eva
prajā paśavaḥ sūktam/
tasmān na purorucam ca sūktam ca antareṇa vyāhvayate
saṃśasya purorucā sūktam
puroruce puroruca eva āhvayate
vāyur agregās tat prāṇa rūpam
vāyavā tad apānasya rūpam
gāyatram praugam śaṃsati
tena prātaḥ savanam āptam
aindram śaṃsati
tena mādhyaṃdinam savanam āptam
vaiśvadevam śaṃsati
tena tṛtīya savanam āptam
atha vaiśvadevīm purorucam śaṃsati
sā ṣaṭ padā bhavati
tām tām ṛtava ity āhuḥ
ṣaḍ ḍhy ṛtavaḥ
tasyai dve dve pade avagrāham śaṃsati
tasmād dvandvam samastā ṛtava ākhyāyante grīṣmo varṣā hemanta iti
atra ha eke sārasvatīm purorucam śaṃsanti
na tathā kuryāt
atiriktam tat
rucitā vai vāk
svayam purorug vai vāk
vāyav ā yāhi darśata aśvinā yajvarīr iṣa ity ete ubhe tat praugam navarcam ca dvādaśarcam ca
tad ekaviṃśatiḥ
ekaviṃśo vai catuṣṭomaḥ stomānām paramaḥ
tat paramam stomam āpnoti
yad v eva ekaviṃśatiḥ
dvādaśa māsāḥ pañcartavas traya ime lokāḥ
asāv āditya ekaviṃśaḥ
tena eva tat salokatāyām yajamānam adhyūhati
tāni vai sapta tṛcāni bhavanti
sapta vai chandāṃsi
sarveṣām eva chandasām āptyai
atho etair vai devā asurāṇām sapta sāptāny avṛñjata
tatho eva etad yajamāna etair eva dviṣato bhrātṛvyasya sapta sāptāni vṛṅkte
agner agre prātaḥ savanam āsīt
indrasya mādhyaṃdinam savanam
viśveṣām devānām tṛtīya savanam
so agnir akāmayata
syān me mādhyaṃdine savane atho tṛtīya savana iti
indro akāmayata
syān me prātaḥ savane atho tṛtīya savana iti
viśve devā akāmayanta
syān no mādhyaṃdine savane atho prātaḥ savana iti
tā amuto arvācyo devatās tṛtīya savanāt prātaḥ savanam abhiprāyuñjata
tad yad abhiprāyuñjata
tat praugasya praugatvam
tasmād bahvyo devatāḥ prauge śasyante
tasmāt sarvāṇi savanāni sarva devatyāni bhavanti
vaiśvebhiḥ somyam madhv ity uktham śastvā yajati vaiśvadevyāḥ
vaiśvadevam hy etad uktham
gāyatryā gāyatram prātaḥ savanam
anv id u vaṣaṭ karavad anvid u vaṣaṭ karavat
devā vā arbudena ca pāvamānībhiś ca grāvṇo abhiṣṭutyā āpnuvann amṛtatvam
āpnuvant satyam saṃkalpam
tatho eva etad yajamāno yad arbudena ca pāvamānībhiś ca grāhṇo abhiṣṭauty āpnoty amṛtatvam
āpnoti satyam saṃkalpam
atha stute pavamāne dadhi gharmeṇa caranti
atra kālo hi bhavati
atho savanasya eva sarasatāyai
atha haviṣ paṅktyā caranti tasyā uktam brāhmaṇam
bhāradvājyā madhyaṃdine prasthitānām yajati
bharadvājo ha madhyaṃdina indrāya somam pradadau
sā vā aindrī triṣṭub bhavati
āhutīnām pratiṣṭhityai
atha hotrāḥ samyajanti tāsām uktam brāhmaṇam
atha iḍā atha hotṛ camasas tasya uktam brāhmaṇam
huteṣu dākṣiṇeṣu dakṣiṇā nīyante
atho dakṣiṇābhir vai yajñam dakṣayati
tad yad dakṣiṇābhir vai yajñam dakṣayati
tasmād dakṣiṇā nāma
ātma dakṣiṇam vai satram
tasmād ahar ahar japeyuḥ
idam aham mām kalyāṇyai kīrtyai svargāya lokāya amṛtatvāya dakṣiṇām nayanti
vaiśvāmitrīm marutvatīya grahasya puronuvākyām anūcya vaiśvāmitryā yajati
savana tatir vai marutvatīya grahaḥ
vāg vai viśvāmitraḥ
vācā yajñas tāyate
te vā aindryau triṣṭubhau bhavataḥ
aindram hi traiṣṭubham mādhyaṃdinam savanam
anuvaṣaṭ karoty āhutīnām eva śāntyai
āhutīnām pratiṣṭhityai
atha ṣaḍvidham marutvatīyam śaṃsati
ṣaḍ vā ṛtavaḥ saṃvatsaraḥ
saṃvatsarasya eva āptyai
anuṣṭubham gāyatrīm bṛhatīm uṣṇiham triṣṭubham jagatīm iti ṣaṭ chandāṃsi śaṃsati
tasmāt ṣaḍvidham bhavati
ā tvā ratham yathā ūtaya ity anuṣṭubhā marutvatīyam pratipadyate
pavamāna uktham vā etad yan marutvatīyam
anuṣṭup somasya chandaḥ
uktam pada vigrahaṇasya brāhmaṇam
gāyatrīḥ śaṃsati
prāṇo vai gāyatryaḥ
prāṇam eva tad ātman dhatte
idam vaso sutam andha ity anucaraḥ sutavān pītavān
pavamāna uktham hy etat
indra nedīya ed ihi iti indra nihavaḥ pragātha
nedīya upaniṣkrāma iti ha enam maruta ūcuḥ pradharṣayantaḥ
so abravīdd hatvā vṛtram vijitya yuṣmābhir me ayam saha soma pītha iti
tair eva asya eṣa saha soma pīthaḥ
pra nūnam brahmaṇaspatir iti brāhmaṇaspatyaḥ pragāthaḥ
prahara it ha enam brahmā uvāca pradharṣayan
so abravīdd hatvā vṛtram vijitya tvayā me ayam saha soma pītha iti
sa eṣa brahmaṇa eva soma pīthaḥ
tasmin devatā anvābhajata iti ha sma āha kauṣītakiḥ
yasminn indro varuṇo mitro aruyamā devā okāṃsi cakrira iti
atra devatā anvābhaktāḥ
tad āhur yann eva stotriyo na anurūpa indra nihavaś ca brāhmaṇaspatyaś ca pragāthāv atha kasmāt punar ādāyam kakup kāram śasyete iti
purar ādāyam vai sāmagāḥ pavamāne stuvate
tasya eva etad rūpam kriyate
agnir netā bhaga iva kṣitīṇām tvam soma ṛtubhiḥ sukratur bhūr ity agnīṣomīye
agnīiṣomau vā antar vṛtra āstām
tāv indro na aśaknod abhi vajram prahartum
tāv etam bhāgam upanicakrāmatām
yaś ca enayor asau paurṇamāse
tad etad vārtraghnam eva uktham yan marutvatīyam
etena hi indro vṛtram ahan
pinvanty apo marutaḥ sudānava iti pinvanty apīyā
āpo vai pinvanty apīyā
tad yad eva vṛtram hatam āpo vyāyan
yat prāpinvaṃs tasmāt pinvanty apīyā
sā vai jagatī
tayā sarvāṇi savanāni jagadvanti bhavanti
janiṣṭhā ugraḥ sahase turīya iti jātavan marutvatīyam
etad vā indro jāyate yad vṛtram ahan
etad u vā eṣa jāyate yo yajate
tasya prathamāyām adhvaryuḥ sakṛn madvat pratyāgṛṇāti
atra hi indraḥ prathamam amādyat
tad etat pṛtanāji deva sūktam yan marutvatīyam
etena hi indraḥ pṛtanā ajayat
tasya madhye nividam dadhāti
madhye vā idam ātmano annam dhīyate
atha nividaḥ śaṃsati
prāṇā vai nividaḥ
prāṇān eva tad ātman dhatte
tāsām eka ekam padam avagrāham śaṃsati
eka ekam eva tat prāṇam ātman dhatte
uttamena praṇauti
imam eva tat prāṇam utsṛjate
tasmādd hi imam prāṇam sarve prāṇā anuprāṇanti
atho annam nivida ity apy āhuḥ
tasmād enā āratam śaṃset
atvaramāṇa iva hi pratikāminam anna adyam atti
ye tv āhihatye maghavann avardhann ity uktham śastvā yajati
ye śāmbare harivo ye gaviṣṭhāv iti
etair vā eṣa etāni saha vīryāṇy akarot
tair eva asya eṣa saha soma pīthaḥ
sā vā aindrī triṣṭub bhavati
aindram hi traiṣṭubham mādhyaṃdinam savanam
anuvaṣaṭ karoty āhutīnām eva śāntyai
āhutīnām pratiṣṭhityai
vāg eva asau prathamā anuṣṭup
tām pañca gāyatryo anuvartante
mana indra nihavaḥ śrotram brāhmaṇaspatyaḥ
prāṇo apāno vyāna iti tisra eka pātinyaḥ
ātmā sūktam yad antar ātmaṃs tan nivit
pratiṣṭhā paridhānīya annam yājyā
atha niṣkevalyam
bahvyo devatāḥ prācyaḥ śasyante bahvya ūrdhvāḥ
atha etad indrasya eva niṣkevalyam
tan niṣkevalyasya niṣkevalyatvam
atha yad bṛhatyā pratipadyate
bārhato vā eṣa ya eṣa tapati
tad enam svena rūpeṇa samardhayati
dve tisraḥ karoti punar ādāyam
tat prajātyai rūpam
dvāv iva vā agre bhavataḥ
tata upaprajāyate
pratirūpam anurūpam kurvīta
pratirūpo ha eva asya prayājām ājāyate na apratirūpaḥ
dhāyyām śaṃsati
prāṇo vai dhāyyāḥ
prāṇam eva tad ātman dhatte
pragātham śaṃsati
paśavo vai pragāthaḥ
paśūnām eva āptyai
atho prāṇa apānau vai bārhataḥ pragāthaḥ
prāṇa apānāv eva tad ātman dhatte
indrasya nu vīryāṇi pra vocam iti pañcadaśarcam niṣkevalyam
pañcadaśo vai vajraḥ
vajreṇa eva tad yajamānasya pāpmānam hanti
tasya madhye nividam dadhāti
madhye vā idam ātmano annam dhīyate
atha nividaḥ śaṃsati
prāṇā vai nividaḥ
prāṇān eva tad ātman dhatte
tāsām eka ekam padam avagrāham śaṃsati
eka ekam eva tat prāṇam ātman dhatte
uttamena praṇauti
idam eva tat prāṇam utsṛjate
tasmādd hi imam prāṇam sarve prāṇā anuprāṇanti
atho annam nivida ity apy āhuḥ
tasmād enā āratam śaṃset
atvaramāṇa iva hi pratikāminam anna adyam atti
nitarām paridhānīyām śaṃset
tathā ha patny apracyāvukā bhavati
anudāyitatarām
tathā ha patny anuddhata manā iva bhavati
ātmā vai stotriyaḥ prajā anurūpaḥ
mahiṣī dhāyyā pragāthaḥ paśavaḥ
ātmā sūktam yad antar ātmaṃs tan nivit
pratiṣṭhā paridhānīya annam yājyā
pavamāne stūyamāne hotāram mṛtyuḥ pratyālīyata
tam ājyena nyakarod anyatra stotriyāt
ādye sāma ājye pratyalīyata
tam praugeṇa nyakarod anyatra stotriyāt
tam mādhyaṃdine pavamāne pratyālīyate
tam marutvatīyena nyakarod anyatre eva stotriyāt
atha vai niṣkevalyam stotriyeṇa eva pratipadyate
tad yathā abhaye atimucya mṛtyum yathā atimumucāna evam
tad āhur niṣkevalyam eva idam niṣkevalyam ado mahā vrate śasyante vā amutra catur uttarāṇi katham iha upāpyanta iti
tāni vā iha upāptatarāṇi bhavanti
stotriya anurūpau saṃśastau sapta catur uttarāṇi sampadyate
catur akṣaram ca padam udaiti
stotriya anurūpau saṃśastau sapta catur uttarāṇi sampadyante
catur akṣaram ca padam udaiti
te paśavaḥ
tān paśūn yajamāne dadhāti
virāḍ vā agniṣṭomaḥ
navati śatam stotriyāḥ sampadyante
pratyakṣam eva etad agniṣṭomasya rūpam upaiti yad virājā yajati
pibā somam indra mandatu tvā iti padam pariśiṣya virājo ardharce avān iti
śrīr virāḍ anna adyam
śriyām tad virājy anna adye pratitiṣṭhati
uttareṇa virājo ardharcena vaṣaṭ karoti
svarga eva tal loke yajamānam dadhāti
anuvaṣaṭ karoty āhutīnām eva śāntyai
āhutīnām pratiṣṭhityā āhutīnām pratiṣṭhityai
vasūnām vai prātaḥ savanam
rudrāṇām mādhyaṃdinam savanam
ādityānām tṛtīya savanam
tad yad āditya graheṇa tṛtīya savanam pratipadyate
svayā eva tad devatayā pratipadyate
atho dhīra rasam vā etat savanam yat tṛtīya savanam
atha eṣa saraso graho yad āditya grahaḥ
tena eva tat tṛtīya savanam sarasam karoti
triṣṭubham āditya grahasya puronuvākyām anūcya triṣṭubhā yajati
balam vai vīryam triṣṭup
balam eva tad vīryam yajamāne dadhāti
tasya na anuvaṣaṭ karoti
savana tatir vā āditya grahaḥ saṃsthā anuvaṣaṭ kāraḥ
na it purā kālāt savanam saṃsthā apayāni iti
madvatī yājyā madvadd hi tṛtīya savanam
atha stute pavamāne paśunā caranti tasya uktam brāhmaṇam
atha haviṣ paṅktyā caranti tasyā uktam brāhmaṇam
aindrārbhavīs tṛtīya savana unnīyamānebhyo anvāha
yatra ha tad ṛbhavaḥ prajāpateḥ premāṇam prāpuḥ
tad enān indraḥ soma pīthe anvābheje
tasmān na ārbhavīṣu stuvate
atha ārbhavaḥ pavamāna ity ācakṣate
aindrārbhavyā tṛtīya savane prasthitānām yajati
indram eva tad ardha bhājam savanasya karoti
jagatyā jāgatam hi tṛtīya savanam
madvatyā madvadd hi tṛtīya savanam
anuvaṣaṭ karoty āhutīnām eva śāntyai
āhutīnām pratiṣṭhityai
atha hotrāḥ samyajanti tāsām uktam brāhmaṇam
atha iḍā atha hotṛ camasas tasya uktam brāhmaṇam
aupāsanāṃs tṛtīya savana upāsyanti
pitṝn eva tat prīṇanti
atha sāvitra graheṇa caranti
prātaḥ savana etam agre ayajan
tāḥ prajā na prājāyanta
tam mādhyaṃdine savane
tā u tara no eva
tam atra tṛtīya savane ayajan
tataḥ prajāḥ prājāyanta
tasmāt tṛtīya savane avadhṛtaḥ savitā
atho ādityānām vā ekaḥ savitā
ādityānām tṛtīya savanam
tasmād enam tṛtīya savane yajanti
triṣpubham sāvitra grahasya puronuvākyām anūcya jagatyā yajati
balam vai vīryam triṣṭup
paśavo jagatī
bala eva tad vīrye antataḥ paśuṣu ca pratitiṣṭhati
tasya na anuvaṣaṭ karoti
prāṇo vai sāvitra grahaḥ saṃsthā anuvaṣaṭ kāraḥ
na it purā kālāt prāṇam saṃsthā apayāni iti
yukta iva hy ayam prāṇaḥ
madvatī yājyā madvadd hi tṛtīya savanam
savitā vaiśvadevam pratipadyate
savitṛ prasūtā vai devās tṛtīya savanam samabharan
tasmāt pratipad anucarau sūktam iti sāvitrāṇi bhavanti
tat savitur vṛṇīmaha ity anuṣṭubhā vaiśvadevam pratipadyate
pavamāna uktham vā etad yad vaiśvadevam
anuṣṭup somasya chandaḥ
uktam pada vigrahaṇasya brāhmaṇam
gāyatrīḥ śaṃsati
prāṇo vai gāyatryaḥ
prāṇam eva tad ātman dhatte
sāvitram śaṃsati
sāvitro hi graho gṛhīto bhavati
tam eva etena anuśaṃsati
vāyavyām śaṃsati
prāṇo vai vāyavyā
prāṇam eva tad ātman dhatte
tasyai śastre dvidevatyān vimuñcanti
vāyau prāṇe prāṇān
dyāvā pṛthivīyam śaṃsati
pratiṣṭhe vai dyāvā pṛthivī pratiṣṭhityā eva
tasminn adhvaryur madvat pratyāgṛṇāti
madvadd hi tṛtīya savanam
surūpa kṛtnum śaṃsati
annam vai surūpam
annam eva tad ātman dhatte
atho rūpāṇām eva eṣa soma pīthaḥ
rūpam eva tad ātman dhatte
ārbhavam śaṃsati
atra hy ebhyaḥ prajāpatir avākalpayat
tasmād atra ārbhavam śasyate
atha venām ādityām bārhaspatyām iti śaṃsati
śukrā manthināv āgrayaṇam ity eva etābhir anuśaṃsati
atho vaiśvadevam vai śastram
devatānām aparihāṇāya vaiśvadevam śaṃsati
vaiśvadevo hi graho gṛhīto bhavati
tam eva etena anuśaṃsati
tasya dviḥ pacchaḥ paridhānīyām śaṃsati
ardharcaśas tṛtīyam
sā virājam abhisampadyate
śrīr virāḍ anna adyam
śriyo virājo anna adyasya upāptyai
catvāri sūktāni vaiśvadeve śaṃsati
paśavo vai vaiśvadevam
catuṣṭayā vai paśavaḥ
atho catuṣpādāḥ paśūnām eva āptyai
tasmād enad āratam śaṃset
ramante ha asmin paśavaḥ
ṣoḍaśa āhāvam vaiśvadevam śaṃsati
ṣoḍaśa kalam vā idam sarvam
asya eva sarvasya āptyai
tat saptadaśavidham bhavati
ekādaśa devatāś catasro nivida uktha vīryam yājyā iti
saptadaśo vai prajāpatiḥ
etad vā ārdhnukam karma yat prajāpati sammitam
viśve devāḥ śṛṇuta imam havam ma ity uktham śastvā yajati vaiśvadevyā
vaiśvadevam hy etad uktham
triṣṭubhā balam vai vīryam triṣṭup
balam eva tad vīryam yajamāne dadhāti
madvatyā madvadd hi tṛtīya savanam
anuvaṣaṭ karoty āhutīnām eva śāntyai
āhutīnām pratiṣṭhityai
vāg eva asau prathamā anuṣṭup
tām pañca gāyatryo anuvartante
manaḥ sāvitram
prāṇo vāyavyā
cakṣuṣī dyāvā pṛthivīyam
yo ayam aniruktaḥ prāṇaḥ sa surūpa kṛtnuḥ
śrotram ārbhavam
prāṇo apāno vyāna iti tisra eka pātinyaḥ
ātmā sūktam yad antar ātmaṃs tan nivit
pratiṣṭhā paridhānīya annam yājyā
tad āhuḥ kasmād brahma kṣatre eva pracyāvuke viḍ acyuta iti
brahma vai prātaḥ savanam
kṣatram mādhyaṃdinam savanam
viṭ tṛtīya savanam
tad yad yathā upapādam eva prātaḥ savana madhyaṃdinayoḥ paridadhati
tasmād brāhmaṇyaḥ prajā anavadhṛtam kṣiyanti
anavadhṛtam kṣatriyāḥ
atha yat tṛtīyasya savanasya paridhānīyā acyutā
tasmād viḍ acyutā iti
ghṛtasya yaja saumyasya yaja ity āha
etābhyām vai yajñas tāyate yad ghṛtena ca somena ca
te atra prīṇāti
prīte yajñam vahāta iti
upāṃśu ghṛtasya yajati
retaḥ siktir vai ghṛtam
upāṃśu vai retaḥ sicyate
atha yad uccaiḥ saumyasya yajati
candramā vai somaḥ
nirukta u vai candramāḥ
tasya na parastāt pariyajed ity āhuḥ
tathā amī amuta idam arvāñcaḥ paśyanti iti
pariyajed iti tv eva sthitam
deva loko vā ājyam
pitṛ lokaḥ somaḥ
deva lokam eva tat pitṛ lokād abhyutkrāmanti
atho pitṝn eva tat prīṇanti yat saumyena caranti
atho etad upasada utsṛjyanta ity āhuḥ
agnim somam viṣṇum iti vā upasatsu pratiyajati
agnim somam viṣṇum iti idam
haranty etam saumyam sadaḥ
tam hotā pratigṛhya upanidhatte
atha asya sarpiṣy ātmānam paryavekṣya aṅgulibhyām sarpir upaspṛśati
cakṣuṣpā asi cakṣur me pāhi iti cakṣuṣī vimṛjīta
cakṣur eva asya tad gopāyati
tad udgātṛbhyaḥ prayacchati
atha patnīvata grahena caranti
patnīr eva tad āhavanīya bhājaḥ kurvanti
tasya na anuvaṣaṭ karoti
ājya saṃsṛṣṭo hi bhavati
ananuvaṣaṭ kāra bhāg ājyam
upāṃśu yajati
retaḥ siktir vai patnīvata graha upāṃśu vai retaḥ sicyate
na anuvaṣaṭ karoti
retaḥ siktir vai patnīvata grahaḥ saṃsthā anvaṣaṭ kāraḥ
na id retaḥ siktam purā kālāt saṃsthā apayāni iti
tad āhur yad eṣā neṣṭur yājyā atha kasmād enayā agnīdhro yajati iti
āgneyī vā eṣā yājyā
āgneya āgnīdhraḥ
tasmād enayā agnīdhro yajati
atho evam samā anukthānām vaṣaṭ kārā bhavanti iti
ekaviṃśaty āhāvam āgmimārutam śaṃsati
ekaviṃśo vai stomaḥ stomānām paramaḥ pratiṣṭhānīyaḥ
pratiṣṭhityā eva
tac caturviṃśatividham bhavati
viṃśatiḥ parvāṇi
tāni catuś catvāriṃśati
catuś catvāriṃśad akṣarā triṣṭup
balam vai vīryam triṣṭup
balam eva tad vīryam yajamāne dadhāti
vaiśvānarīyam śaṃsati
vaiśvānarīyo hi graho gṛhīto bhavati
tam eva etena anuśaṃsati
raudrīm śaṃsati
ghoro vai rudraḥ
bhaiṣajyam eva tat kurute
atho anta bhāg vā vā eṣaḥ
tasmād enām antye śastre śaṃsati
mārutam śaṃsati
etat pūro vai rudraḥ
tad enam svena pūgena samardhayati
atha yajñāyajñiyasya stotriyā anurūpau
jātavedasīyam śaṃsati
tena agnimārutam ity ākhyāyate
tasmād enad abhyagram śaṃset
yathā agnim pradāvyam atimokṣyamāṇa evam
āpo devatyāḥ śaṃsati
śāntir vai bheṣajam āpaḥ
śāntir eva eṣā bheṣajam antato yajñe kriyate
tasmād enā āratam śaṃset
yathā apsu nyundān evam
ahim budhnyam śaṃsati
agnir vā ahir budhnyaḥ
tam etayā ujjvalayati
atho dhiṣṇyān eva etayā anuśaṃsati
devānām ca patnī rākām ca śaṃsati
patnīvata graham eva etābhir anuśaṃsati
atho anta bhājo vai patnyaḥ
tasmād enā antye śastre śaṃsati
akṣara paṅktayaḥ śaṃsati
paśavo vā akṣara paṅktayaḥ
paśūnām eva āptyai
atho prāṇa apānau vā akṣara paṅktayaḥ
prāṇa apānāv eva tad ātman dhatte
atho śastrasya eva sa indratāyai
paitrīś ca yāmīś ca śaṃsati
nārāśaṃsān eva etābhir anuśaṃsati
atho anta bhājo vai pitaraḥ
tasmād enān antye śastre śaṃsati
svāduṣkilīyāḥ śaṃsati
somam eva etābhir indrāya svadayati
atho deva loko vā indraḥ
pitṛ loko yamaḥ
deva lokam eva tat pitṛ lokād abhyutkrāmanti
tāsv adhvaryur madvat pratyāgṛṇāti
madvadd hi tṛtīya savanam
vaiṣṇuvāruṇīm śaṃsati
yajño vai vaiṣṇuvāruṇaḥ
yad vai yajñasya skhalitam vā ulbaṇam vā bhavati
tad etayā bhiṣajyati
bhaiṣajyam eva eṣā
vaiṣṇavīm ca āgneyīm ca śaṃsati
agnāviṣṇū vai devānām anta bhājau
tasmād enāv antye śastre śaṃsati
aindryā paridadhāti
indrasya hy eṣaḥ
tam indra eva antataḥ pratiṣṭhāpayati
kim devatyaḥ soma iti madhuko gauśravam papraccha
sa ha somaḥ pavata ity anudrutya
etasya vā anye syur iti prtyuvāca
bahvṛcavad eva
aindra iti tv eva paiṅgyasya sthitir āsa
aindrāgna iti kauṣītakeḥ
agninā vai pratipadyate yad ājyena
indram anu saṃtiṣṭhata etām paridhānīyām
tasmād aindrāgna iti
eṣa vā agniṣṭomaḥ
eṣa vā u kāmāya kāmāya āhriyate
yo ha vā etena aniṣṭvā atha anyena yajate
kartapatyam eva taj jīyate pra vā mīyata iti ha sma āha
sa vā eṣo agniṣṭoma ājya prabhṛtyā agni māruta antaḥ
yat śasyaṃs trīṇi ṣaṣṭi śatāny ṛcām sampadyante
trīṇi vai ṣaṣṭi śatāni saṃvatsarasya ahnām
tat saṃvatsarasya ahāny āpnoti
agne marudbhiḥ śubhayadbhir ṛkvabhir ity uktham śastvā yajaty āgnimārutyā
āgmimārutam hy etad uktham
jagatyā jāgatam hi tṛtīya savanam
madvatyā madvadd hi tṛtīya savanam
anuvaṣaṭ karoty āhutīnām eva śāntyai
āhutīnām pratiṣṭhityai
aindrāgnāny ukthya ukthāni bhavanti
indrāgnī vai sarve devāḥ
vaiśvadevam tṛtīya savanam
sarveṣām eva devānām prītyai
āgneyīṣu maitrāvaruṇāya praṇayanty aindrīṣv itarayoḥ
tena tāny aindrāgnāni bhavanti
catvāri catvāri sūktāni śaṃsanti
paśavo vā ukthāni
catuṣṭayā vai paśavaḥ
atho catuṣpādāḥ paśūnām eva āptyai
tāni dvādaśa sampadyante
dvādaśa vai māsāḥ saṃvatsaraḥ
saṃvatsarasya eva āptyai
catur āhāvāni śastrāṇi
paśavo vā ukthāni
catuṣṭayā vai paśavaḥ
atho catuṣpādāḥ paśūnām eva āptyai
dvidevatyā uktha yājyāḥ
dvipād yajamānaḥ
pratiṣṭhityai
tāni catvāri sampadyante
paśavo vā ukthāni
catuṣṭayā vai paśavaḥ
atho catuṣpādāḥ paśūnām eva apāptyai
aindrāvaruṇī maitrāvaruṇasya
aindrāvaruṇam hy asya uktham bhavati
aindrābārhaspatyā brāhmaṇa ācchaṃsinaḥ
aindrāvaiṣṇavam hy asya uktham bhavati
prathama uttame madvatyau
madvadd hi tṛtīya savanam
tā vai triṣṭubho bhavanti
balam vai vīryam triṣṭup
balam eva tad vīryam yajamāne dadhati
anuvaṣaṭ kurvanty āhutīnām eva śāntyai
āhutīnām pratiṣṭhityā āhutīnām pratiṣṭhityai
ānuṣṭubho vā eṣa vajro yat ṣoḍaśī
tad yat ṣoḍaśinam upayanti
ānuṣṭubhena eva tad vajreṇa yajamānasya pāpmānam apaghnanti
sa vai harivān bhavati
prāṇo vai hariḥ
sa hi harati
tasmādd harivān bhavati
tad asau vai ṣoḍaśī yo asau tapati
etam eva tat prīṇāti
atho ṣoḍaśam vā etat stotram ṣoḍaśam śastram
tasmāt ṣoḍaśī ity ākhyāyate
tad yat ṣoḍaśinam upayanti
ṣoḍaśa kalam vā idam sarvam
asya eva sarvasya āptyai
atho indro vai ṣoḍaśī
tasmādd harivān bhavati
hari stavo hi indraḥ
indra juṣasva pra vahā yāhi śūra harī iha iti
tāḥ pañcaviṃśaty akṣarāḥ
eka ekā navabhir nabavhir akṣarair upasṛṣṭāḥ
ātmā vai pañcaviṃśaḥ
prajā paśava upasargaḥ
prajayā eva tat paśubhiḥ preṣyair anna adyena ity ātmānam upasṛjate
tāś catustriṃśad akṣarāḥ sampadyante
svarāḍ vai tac chandaḥ
yat kiṃca catustriṃśad akṣaram svārājyam anena āpnoti
tāḥ saṃśastāḥ pañca anbuṣṭubhaḥ sampadyante
daśa akṣaram ca padam udaiti
eka ekasyai dve dve
tvāvataḥ purūvaso iti gāyatrīm upasaṃśaṃsati
eteṣām eva akṣarāṇām sampade
atho etayā saha stotriyaḥ ṣaḍ anuṣṭubhaḥ sampadyante
tasmād etām śaṃsati sampade
etat pratirūpam u ha eke anurūpam kurvanti
tad u vā āhur asau vai ṣoḍaśī yo asau tapati
na vā etasya anyo anurūpo asti
sa yo atra anurūpam kurvantam brūyāt
atha ataḥ ūrdhvāni chandāṃsi viharati
prāṇā vai chandāṃsi
prāṇān eva tad ātman vyatiṣajaty avivarhāya
tasmādd hi ime prāṇā viṣvañco vā anto na nirvānti
atho ānuṣṭubho vai ṣoḍaśī
sarvāṇy eva etat chandāṃsy anuṣṭubham abhiṣampādayati
gāyatrīś ca paṅktīś ca viharati
yajamānac chandasam paṅktiḥ
tejo brahma varcasam gāyatrī
teja eva tad brahma varcasam yajamāne dadhāti
uṣṇihaś ca bṛhatīś ca viharati
yajamānac chandasam eva uṣṇik
paśavo bṛhatī
bārhatān eva tat paśūn yajamāne dadhāti
dvipadām ca viṃśaty akṣarām triṣṭubham ca viharati
yajamānac chandasam eva dvipadā
balam vai vīryam triṣṭup
balam eva tad vīryam yajamāne dadhāti
dvipadāś ca ṣoḍaśa akṣarā jagatīś ca viharati
yajamānac chandasam eva dvipatāḥ
paśavo jagatī
jāgatān eva tat paśūn yajamāne dadhāti
gāyatrīḥ śaṃsati
prāṇo vai gāyatryaḥ
prāṇam eva tad ātman dhatte
sapta padām śaṃsati
sapta vai chandāṃsi
sarveṣām eva chandasām āptyai
atho etayā saha gāyatryaś catasro anuṣṭubhaḥ sampadyante
tasmād etām śaṃsati sampade
atha nityā anuṣṭubhaḥ śaṃsati
ānuṣṭubho vai ṣoḍaśī
tad enat svena chandasā samardhayati
tā vā aṣṭau bhavanti
etābhir vai devāḥ sarvā aṣṭīr āśnuvata
tatho eva etad yajamāna etābhir eva sarvā aṣṭīr aśnute
triḥ śastayā paridhānīyayā daśa sampadyante
daśa daśinī virāṭ
śrīr virāḍ anna adyam
śriyo virājo anna adyasya upāptyai
udyad bradhnasya viṣṭapam iti paridadhāti
ado vai bradhnasya viṣṭapam yatra asau tapati
tad eva tad yajamānam dadhāti
trivṛtā eva tad vajreṇa yajamānasya pāpmānam hanti
ta ete ślokā ghoṣā vīryāṇi ity ukthānām
ślokī ghoṣī vīryavān kīrtimān bhavati ya evam veda ukthānām vīryāṇi
tāḥ saṃśastāś catvāriṃśad anuṣṭubhaḥ sampadyante
catvāriṃśad akṣarā paṅktiḥ
pratiṣṭhā vai paṅktiḥ
sarveṣv eva tad bhūteṣu yajamānam pratiṣṭhāpayati
vihṛtayā triṣṭubhā yajed iti ha eka āhuḥ
evā hi vājyapāḥ pūrveṣām harivaḥ sutānām vājo hi vājy atho idam savanam kevalam te
voḍhā hi vājī mamadd hi somam madhumantam indra jiṣṇur hi vājī satrā vṛṣan jaṭhara āvṛṣasva iti
avihṛtayā it tv eva sthitam
saṃsiddhāni vā etāni deva pātrāṇi yad yājyāḥ
saṃsiddhena eva tad deva pātreṇa devebhyo haviḥ prayacchati
tan na rātryām upeyāt
indro vai ṣoḍaśī
na vā indrād anyad uttaram asti
bahu rātryām upāhvayate
paryāyā iva tvad āśvinam
tata eva enam caturthe ahany upeyāt
tad vai ṣoḍaśina āyatanam
tad vai tad ahaḥ ṣoḍaśy antam saṃtiṣṭhate
tad u vā āhur upeyād eva etat
kṛtsno vā ahorātre yat ṣoḍaśī
tad yad ṣoḍaśinam upayanti
ahorātrayor eva kṛtsnatāyai
atha yad atirātram upayānti
etāvān vai saṃvatsaro yad ahorātre
tad yad atirātram upayanti
saṃvatsarasya eva āptyai
atho dvayam vā idam sarvam snehaś caiva tejaś ca
tad ubhayam ahorātrābhyām āptam
tad yad atirātram upayanti
sneha tejasor eva āptyai
gāyatrānt stotriya anurūpān śaṃsanti
jyotir vai gāyatrī
tamaḥ pāpmā rātriḥ
tena taj jyotiṣā tamaḥ pāpmānam taranti
punar ādāyam śaṃsanti
evam hi sāmagāḥ stuvate
yathā stutam v anuśastam bhavati iti
tad āhur ataḥ kasmād uttamāt pratīhārād ūrdhvam āhūya sāmnā śastram upasaṃtanvanti iti
puruṣo vai yajñaḥ
tasya śira eva havir dhāne mukham āhavanīya udaram sado annam ukthāni
bāhū mārjālīyaś ca agnīdhriyaś ca
yā imā antar devatās te antaḥ sadanam dhiṣṇyāḥ
pratiṣṭhā gārhapatya vrata śrapaṇāv iti
atha aparam
tasya mana eva brahmā prāṇa udgātā apānaḥ prastotā vyānaḥ pratihartā vāg ghotā cakṣur adhvaryuḥ prajātiḥ sadasya ātmā yajamānaḥ
aṅgāni hotrāśaṃsinaḥ
tad yad adhvaryuḥ stotram upākaroti
cakṣur eva tat prāṇaiḥ saṃdadhāti
atha yat prastotā brāhmaṇam āmantrayate brahmant stoṣyāma iti
mano vā agraṇīr bhavaty eṣām prāṇānām
manasā eva prasūtāḥ stomena stuyāma iti
atho apānam eva tan manasā saṃtanoti ṇṇṇ
atha yad brahmā stotram anumanyate
mana eva tat prāṇaiḥ saṃdadhāti
atha yat prastotā prastauti
apānam eva tat prāṇaiḥ saṃdadhāti
atha yat pratihartā pratiharati
vyānam eva tat prāṇaiḥ saṃdadhāti
atha yad udgātā udgāyati
prāṇam eva tad vyāne dadhāti
tā vā etāḥ sarvā devatāḥ prāṇa eva pratiṣṭhitāḥ
atha yadd hotā sāmnā śastram upasaṃtanoti
vāg vai hotā
vācam eva tat praṇaiḥ saṃdadhāti
atha yadd hotrāśaṃsinaḥ sāma saṃtatim kurvanti
aṅgāny eva tat prāṇaiḥ saṃdadhāti
atha yad yajamānaḥ strotram upagāti
prāṇā vā udgātāraḥ
prāṇān eva tad ātman dhatte
tasmān na enam bahir vedyabhyas tam iyāt
na abhyudiyān na abhyāśrāvayet
na stotram upākurvanti
na adhiṣṇye pratapet
na it prāṇebhya ātmānam apādadhāni iti
atha yat prathameṣu paryāyeṣu prathameṣu padeṣu ninartayanti
prathama rātrād eva tad asurān nirghnanti
atha yan madhyameṣu paryāyeṣu madhyameṣu padeṣu ninartayanti
madhya rātrād eva tad asurān nirghnanti
atha yad uttameṣu paryāyeṣu uttameṣu padeṣu ninartayanti
uttama rātrād eva tad asurān nirghnanti
tad yathā abhyāgāram abhininartam punaḥ punaḥ pāpmanam nirhaṇyāt
evam eva etat stotriya anurūpair ahorātrābhyām asurān nirghnanti
yathā astutaṃv anuśastam bhavati iti
gāyatrāṇy uktha mukhanai śaṃsanti
tejo brahma varcasam gāyatrī
teja eva tad brahma varcasam yajamāne dadhati
gāyatrīḥ śastvā jagatīḥ śaṃsanti
vyāhvayante gāyatrīś ca jagatīś ca antare a/
chandāṃsy eva etan nānā vīryāṇi kurvanti
jagatīḥ śastvā triṣṭubbhiḥ paridadhati
balam vai vīryam triṣṭup
paśavo jagatī
bala eva tad vīrye antataḥ paśuṣu ca pratitiṣṭhanti
andhasvatyo madvatyaḥ pītavatyas triṣṭubho yājyāḥ samṛddhas trilakṣaṇāḥ
etad vai rātre rūpam
jāgṛyū rātrim
jyotir vai jāgaritam
tamaḥ pāpmā rātriḥ
tena taj jyotiṣā tamaḥ pāpmānam taranti
yāvad u ha vai na vā stūyate na vā śasyate
tāvad īśvarā yadi na asura rakṣasāny anvavapātoḥ
tasmād āhavanīyam samīddhvam āgnīdhriyam gārhapatyam dhiṣṇyānt samujjvalayata iti bhāṣeran
jvalayeyuḥ prakāśam iva eva syāt
ālebhantaḥ śayīran
tān ha tac ceṣṭanti nv ā iti
pāpmā na apadhṛṣṇoti
te pāpmānam apaghnate te pāpmānam apaghnate
atirikta somo va eṣa yad āśvinam
yad vai yajñasya atiricyate
bhrātṛvyas tena yajamānasya pratyudyamī bhavati
atha yat parastād āśvinau yajati
aśvinau vai devānām bhiṣajau
bhaiṣajyam eva tat kurute
atha yatra ha tat savitā sūryām prāyacchat somāya rājñe
yadi vā prajāpateḥ
tat sahasram anvākarod duhitra ūhyamānāyai
tad āsām devatānām āsīt
tā abruvann ājim āyāma asmint sahasra iti
tā ājim āyan
tad aśvinā udajayatām rāsabhena
tasmād bahvyo devatāḥ śasyante
atha āśvinam ity ākhyāyate
tata u ha etad uta rāsabho na sarvam iva javam dhāvati
sutam mayā iti hatam manyamānaḥ sahasram śaṃset
sahasram hy udajayatām
tad āhur yad bṛhatyā āyatanāni pṛṣṭhāni bhavanty atha kasmāt triṣṭubhā pratipadyata iti
triḥ śastā eṣā tisraś ca bṛhatyaḥ sampadyanta ekā ca gāyatrī
idam u ha saṃdhe rūpam yat tisro bṛhatyaḥ
pathama rūpam gāyatrī
atha yad bṛhatīm abhisampādayati
bṛhatī hy abhivṛtam sampadyate
atha yad bārhatīnām pratipadām prathamam prathamam pragātham punar ādāyam kakup kāram śaṃsati
punar ādāyam vai sāmagāḥ stuvate
tasya eva etad rūpam kriyate
āgneyam kratum śaṃsati
tad imaṃl lokam āpnoti
uṣasyam śaṃsati
tad antarikṣa lokam āpnoti
āśvinam śaṃsati
tad amuṃl lokam āpnoti
sauryam kratum śaṃsati
asti vai caturtho deva loka āpaḥ
tam eva asya tena āpnoti
pragātham śaṃsati
paśavo vai pragātha
paśūnām eva āptyai
atho prāṇa apānau vai bārhataḥ pragāthaḥ
dyāvā pṛthivīyam śaṃsati
pratiṣṭhe vai dyāvā pṛthivī pratiṣṭhityā eva
dvipadām śaṃsati
pratiṣṭhānīyam vai chando dvipadā pratiṣhityā eva
bārhaspatyayā paridadhāti
brahma vai bṛhaspatiḥ
brahmaṇy eva tad antataḥ pratitiṣṭhati
atha eṣā sampad bhavati
trīṇi gāyatrī śatāni te dve bṛhatī śate
saptatim anuṣṭubhaḥ saptatim paṅktayaś catvāriṃśat śatam bṛhatīnām
trayāṇām triṣṭup śatānām gāyatrī śatam uddhṛtya tāni trīṇi bṛhatī śatāni
tac ca gāyatrī śatam jagatī śatam ca te dve bṛhatī śate
pañcāśat triṣṭubhaḥ pañcāśad uṣṇihaḥ śatam bṛhatyaḥ sampadyante
atha yāḥ sapta pañcāśatam bṛhatyo atra eva tāḥ sampannātḥ
atha ye dvāpañcāśyau triṣṭubhau dvipadā ca tās tiro bṛhatyaḥ sampadyante
tan nānāc chandasyānām sahasram sat sahasram bṛhatyaḥ sampadyante
na sahasram atiśaṃsen na arvāk sahasrād ity eṣā ha eva sthitiḥ
pro tv eva āśvinasya vibhūtir iti diśyate
eṣa āgneyaḥ kratuḥ
āgneyād eva ṛtor na niścyaveta
atha yady āgneyam kratum purā kālāt samatīyāt
āśvinam anu yat kiṃca dvidevatyam ṛkṣu tad anuvartayet
saurye kratau pāvamānīr yathāc chandasam
gāyatrīr gāyatre triṣṭubhas traiṣṭubhe jagatīr jāgate
sarvam sūrya nyaṅgam sauryasya āyatane
sarvān aindrān pragāthān pragāthasya āyatane
sarvam dyāvā pṛthivīyam dyāvā pṛthivīyasya āyatane
sarvā dvipadā dvipadāyā āyatane
sarvam bārhaspatyam purastāt paridhānīyāyai
etad vai kiṃcid iva ṛcām na pradiśyate
atha vai cakrīvad āśvinam
ālambadhe cakre akūdhrīcyo akṣaḥ
ā vām ratho aśvinā śyenapatvā iti sa uddhiḥ
atha catvāry āgastyāni yuktāni
sa eṣa deva rathaḥ
sa etena deva rathena svasti svargaṃl lokam samaśnute
sasuparṇam syāt
vayo vai suparṇaḥ
tad yathā pakṣi vayo bhūtvā evam tat svasti svargaṃl lokam samaśnute
dvir eva āśvināya āhvayete pratipade ca eva paridhānīyāyai ca
tad yathā pratighātena aniveṣṭyamāno dhāvayed evam tat
atha ataḥ paridhānasya eva mīmāṃsā
yad ādityo rarāṭyām atisarpet
yadā enam svayam hotā nirjānīyāt
yad āsya lohitam āvīyāt
yad eva enam sarve raśmayaḥ pratyupyeran
sa kālaḥ paridhānasya
etasmin ha vā eṣa kāle apahata pāpmā vivikta pāpmā bhavati
apahate pāpmānam vivicyate pāpmanā ya etasmin kāle paridadhāti
atha yady abhram syāt
etad vā asya tad rūpam yena prajā bibharti
idam ekam yad ayam prāṇo adhyātmam
atirohito mad ity eva tam manyamānaḥ paridadhyāt
vibhrāja āhutim juhuyād anirjñāyamāna āditye
yo anupayuktaḥ syāt
āvir ebhyo bhavati
dvābhyām yajet
dvābhyām hy āśvinam ity ākhyāyate
anavānam gāyatrīm uktvā virājo ardharce avān iti
śrīr virāḍ anna adyam
śriyām tad virājy anna adye pratitiṣṭhati
uttareṇa virājo ardharcena vaṣaṭ karoti
svarga eva tal loke yajamānam dadhāti
virājā eva yajed iti ha sma āha kauṣītakiḥ
trayas triṃśad akṣarā vai virāṭ
trayas triṃśad devatāḥ
akṣara bhājo devatāḥ karoti
aśvinā vāyunā yuvam sudakṣa iti tv eva sthitā āśvinī triṣṭup tiro ahnyavatī
tiro ahnyā hi somā bhavanti
atho balam vai vīryam triṣṭup
balam eva tad vīryam yajamāne dadhāti
anuvaṣaṭ karoty āhutīnām eva śāntyai
āhutīnām pratiṣṭhityai
saṃsanneṣu chandogeṣu pravṛta homīye āhutī juhoti
mahat śastram vāk ca manaś ca prīte udyacchātam iti
atha hāri yojanena caranti
harī eva tat prīṇanti
atra devāḥ sa aśvāḥ prītā bhavanti
triṣṭubham hāri yojanasya puronuvākyām anūcya jagatyā yajati
balam vai vīryam triṣṭup
paśavo jagatī
bala eva tad vīrye antataḥ paśuṣu ca pratitiṣṭhati
madvatī yājyā madvadd hi tṛtīya savanam
anuvaṣaṭ karoty āhutīnām eva śāntyai
āhutīnām pratiṣṭhityai
tāsām bhūyiṣṭhā dhānānām ādadīta
paśavo vai dhānāḥ
bhūmānam eva tat paśūnām ātman dhatte
atha yad ṛcam japanti svastyayanam eva tat kurvate
tā āhavanīyasya bhasma ante nivapanti
yonir vai paśūnām āhavanīyaḥ
sva eva enāṃs tad goṣṭhe anapakrame dadhati
atha śākalān juhvati
tad yathā ahir jīrṇāyai tvaco nirmucyeta
iṣīkā vā muñjāt
evam eva ete sarvasmāt pāpmanaḥ sampramucyante
atha savyāvṛto apsu somān upaparāyanti
tān iha antar vedy āsādayanti
tadd hi somasya āyatanam
vyapadadhati darbha pñjūlāni
yadā vā āpaś ca auṣadhayaś ca saṃgacchante
atha kṛtsnaḥ somaḥ
tā vaiṣṇavyā ṛcā ninayanti
yajño vai viṣṇuḥ
yajña eva enāṃs tad antataḥ pratiṣṭhāpayanti
atha prāṇānt sammṛśante
tad yad eva atra prāṇānām krūrī kṛtam yad viliṣṭam tad eva etad āpyāyayanti tad bhiṣajyanti
bhakṣa paridhīn kurvate
mānuṣeṇa eva tad bhakṣeṇa daivam bhakṣam antar dadhate
avabhṛthaḥ
amum eva etat savanair īpsanti yo asau tapati
udyantam prātaḥ savanena
madhye santam mādhyaṃdinena savanena
astam yantam tṛtīya savanena
sa vā eṣo apaḥ praviśya varuṇo bhavati
tasmād vāruṇam eka kapālam puroḍāśam nirvapanti
ekasthā vai śrīḥ
śrīr vai varuṇaḥ
śriyām eva tad antataḥ pratitiṣṭhanti
te antareṇa cātvāla utkarā upaniṣkrāmanti
tadd hi yajñasya tīrtham āpnānam nāma
tad etad ṛcā abhyuditam
āpnānam tīrtham kim iha pra vocad iti
etena vai devās tīrthena yajñam prapadya sarvān kāmān āpuḥ
tatho eva etad yajamāna etena eva tīrthena yajñam prapadyate
sarvān kāmān āpnoti
te yasyām diśy āpo bhavanti tām diśam abhyāvṛtya caranti
sā vai prācī dig yasyām devatāḥ
caturaḥ prayājān yajaty ṛte barhiṣkam
barhiṣmantam utsṛjati
na hy atra barhiḥ stīryate
vārtraghnāv ājya bhāgau bhavataḥ pāpmana eva vadhāya
atho ha asya paurṇamāsāt tantrād anitam bhavati
apsumantau ha eke kurvanti
vārtraghnau tv eva sthitau
atha yad apsu varuṇam yajati
sva eva enam tad āyatane prīṇāti
atha yad agnīvaruṇau yajati
atra agniḥ sarveṣu havihṣu bhāgī bhavati
dvāv anuyājau yajaty ṛte barhiṣkam
barhiṣmantam utsṛjati
prajā vai barhiḥ
na it prajām apsu pravṛṇajāni iti
ta eka śatam prayāja anuyājā bhavanti
śata āyur vai puruṣaḥ śata vīryaḥ śata indriyaḥ
upa ya eka śatatamaḥ sa ātmā
tad etad aṅgirasām ayanam
sa etena ayanena pratipadya aṅgirasām salokatām sāyujyam āpnoti
atha yāḥ ṣaḍ vā aṣṭau vā vaṣaṭ kṛtayaḥ
tad ādityānām ayanam
sa etena ayanena pratipadya ādityānām salokatām sāyujyam āpnoti
anūbandhyā
caturtham eva etat savanam yad anūbandhyā
tasmād acyutā bhavati
caturtham hy eva etat savanānām
sā vai maitrāvaruṇī bhavati
agnīṣomīyo hi purastāt kṛto bhavati
tasmān maitrāvaruṇī bhavati
yajñasya eva sabhāratāyai
atha yad apsu varuṇam yajati
atra mitro hīno bhavati
tasmān maitrāvaruṇī bhavati
mitrasya eva anulabdhyai
atha yadi paśur āvīto anupākṛto ṃriyeta
ṛtvigbhyas tam kārayet
atha anyam tad rūpam tad varṇam ālabheran
tam āprītam paryagni kṛtam udañcam nayeyuḥ
tasya anu nyāyam itaram karṣayeyuḥ
tayor nānā vape utkhidya nānā śrapayitvā nānā vadāya samāne vaṣaṭ kāre juhuyuḥ
tayor nānā eva paśu puroḍāśau śrapayitvā nānā vadāya samāne vaṣaṭ kāre juhuyuḥ
tayor nānā eva haviṣī śrapayitvā nānā vadāya samāne vaṣaṭ kāre juyuhuḥ
evam tṛtīya gudāv evam jāghanyau
yadi tv apy ekayā eva āpriya āprītaḥ syāt
tena eva pracureyur iti sā sthitiḥ
prāṇā vai āpryaḥ
prāṇān eva asmiṃs tad dadhāti
atha yady aṣṭāpadī syāt katham syād iti
garbhasya tvaco vapā rūpam phālī karaṇān garbham iti śāmitre śrapayitvā itarasya vaṣaṭ kāreṣu śāmitra eva juhuyuḥ
rakṣāṃsi ha vā etad yajñam gacchanti yad atra etādṛg bhavati
tāni tena apahanti
tad arakṣo hatam
evam nu yadi paśur anūbandhyā bhavati
yady u vai payasyā
atha yadi go paśur bhavati
go saṃstavau vai mitrāvaruṇau
tasmād go paśur bhavati
atha yat triṣṭubho yājyā bhavanti
balam vai vīryam triṣṭup
balam eva tad vīryam yajamāne dadhāti
yuvam vastrāṇi pīvasā vasāthe iti vapāyai yājyā
pīvasā it tad vapāyai medaso rūpam
yad baṃhiṣṭham na atividhe sudānū iti puroḍāśasya
baṃhiṣṭham iti bahula iva hi puroḍāśaḥ
pra bāhavā sisṛtam jīvase na iti haviṣaḥ
bāhava iti tadd haviṣo aṅgānām rūpam
udann udavasati
udan hi jīva lokaḥ
udann udavasāya vaiṣṇavyā ṛcā pūrṇa āhutim juhoti
yajño vai viṣṇuḥ
yajñam eva tad ārabhate
pañca kapālaḥ puroḍāśo bhavati
pañca padā paṅktiḥ
pāṅkto vai yajño yajñasya eva āptyai
yady u vā aṣṭā kapālaḥ paurṇamāsam eva tantram bhavati
pratiṣṭhā vai paurṇamāsam pratiṣṭhityā eva
idam tv eva pratyakṣam punar ādheyasya rūpam yat pada paṅktayo yājyā puronuvākyāḥ
tathā eva vyatiṣaktāḥ
tasyām saṃsthitāyām yajamāno agnihotram juhoti
saṃsthite hy agny ādheye agnihotram hūyate
tasmāt tasyām saṃsthitāyām yajamāno agnihotram juhuyād iti yajamāno agnihotram juhuyād iti
te vai dīkṣiṣyamāṇā agnīnt samnivapante
ekadhā eva tad balam vīryam yajamānā ātman dadhate
atha etām samnivapanīyām iṣṭim tanvate
te agnaye brahmaṇvate aṣṭā kapālam puroḍāśam nirvapanti
agnaye kṣatravata ekādaśa kapālam
agnaye kṣatra bhūte dvādaśa kapālam
brahma kṣatre eva tad yajamānāḥ samārohanti
tābhyām eva etat svasti saṃvatsaram taranti
ta etena prājāpatyena paśunā yajante
prajāpati prasūtāḥ svasti imam saṃvatsaram samaśnavāmahā iti
tam ha eke vāyavyam kurvanti
etad vai prajāpateḥ pratyakṣam rūpam yad vāyuri iti
agnaya u ha eke kāmāya kurvanti
agnir vai kāmo devānām īśvaraḥ
sarveṣām eva devānām prītyai
tasya ha eke vaiśvānarīyam paśu puroḍāśam kurvanti
sarveṣām eva devānām prītyai
tasya ha eke vaiśvānarīyam paśu puroḍāśam kurvanti
asau vai vaiśvānaro yo asau tapati
etam eva tat prīṇanti
atha yā bahūnām samnivapanīya ukhā sambharaṇīyā sā ekasya dīkṣiṣyamāṇasya bhavati
te purastād eva dīkṣā prasavān kalpayante
taiṣasya amāvāsyāyā eka aha upariṣṭād dīkṣeran
māghasya vā ity āhuḥ
tad ubhayam vyuditām
taiṣasya tvā iva uditataram iva
ta etam trayodaśam adhicaram māsam āpnuvanti
etāvān vai saṃvatsaro yad eṣa trayodaśo māsaḥ
tad atra eva sarvaḥ saṃvatsara āpto bhavati
sa vai māghasya amāvāsyāyām upavasaty udann āvartsyan
upa ime vasanti
prāyaṇīyena atirātreṇa yakṣyamāṇāḥ
tad enam prathamam āpnuvanti
tam caturviṃśena ārabhante
tad ārambhaṇīyasya ārambhaṇīyatvam
sa ṣaṇ māsān udann eti
tam ūrdhvaiḥ ṣaḍahair anuyanti
sa ṣaṇ māsān udannitvā tiṣṭhate dakṣiṇā āvartsyan
upa ime vasanti vaiṣuvatīyena ahnā yakṣyamāṇāḥ
tad enam dvitīyam āpnuvanti
sa ṣaṇ māsān dakṣiṇā eti
tam āvṛttaiḥ ṣaḍahair anuyanti
sa ṣaṇ māsān dakṣiṇetvā tiṣṭhata udann āvartsyan
upa ime vasanti māhāvratīyena ahnā yakṣyamāṇāḥ
tad enam tṛtīyam āpnuvanti
tam yat trir āpnuvanti
tredhā vihito vai saṃvatsaraḥ
saṃvatsarasya eva āptyai
tad uta eṣā abhigīyate
ahorātrāṇi vidadhad ūrṇākā iva dhīryaḥ
ṣaṇ māso dakṣiṇā ādityaḥ ṣaḍ udann eti sūrya iti
ṣaḍḍ hy eṣa māsān udann eti
ṣaḍ dakṣiṇā
atha etām agni cityāyām pañca haviṣam dīkṣaṇīyām iṣṭim eke tanvate
pāṅkto vai yajño yajñasya eva āptyai
atha etām ātithyām pañca haviṣam eva iṣṭim eke tanvate
pāṅkto vai yajño yajñasya eva āptyai
atha etā bahv agnīr anvāha
bahūn hy agnīn praṇayanti
tasmād bahv agnīr anvāha
tā vai catasro bhavanti
catuṣṭayam vā idam sarvam
asya eva sarvasya āptyai
triḥ prathamayā trir uttamayā aṣṭau sampadyante
aṣṭa akṣarā gāyatrī
gāyatro vā agnir gāyatrac chandāḥ
svena eva tac chandasā agnīn praṇayanti
tā vā upāṃśu bhavanti
retaḥ siktir vā agni cityā
upāṃśu vai retaḥ sicyate
abhirūpā bhavanti
yad yajñe abhirūpam tat samṛddham yajñasya eva samṛddhyai
atha enam cinvanti yāvad aham kāmayante
atha enam saṃcitam sāmabhiḥ pariṣṭuvanti
atha hotāram āhur agny uktham anuśaṃsa iti
rudro ha vā eṣa devānām aśāntaḥ saṃcito bhavati
tam eva etat śamayanti
niruktam vaiśvānaram yajati
nirukto hy eṣa tadā bhavati yadā agnīn praṇayanti
atha ata ūrdhvam aikāhikam karma
havir dhānayoḥ pravartanam agnīṣomayoḥ praṇayanam agnīṣomīyaḥ paśus tasya uktam brāhmaṇam
atha agnīṣomīyasya paśu puroḍāśam anvañci devasūbhyo havīṃṣi nirpavanti
etā ha vai devatāḥ savānām īśate
tā atra prīṇanti
tā ebhyaḥ prītāḥ savān prasvanti
tasmād deva svaḥ
tā vā aṣṭau bhavanti
etābhir vai devāḥ sarvā aṣṭīr āśnuvata
tatho eva etad yajamānā etābhir eva sarvā aṣṭīr aśnuvate
atra ha eke sarva pṛṣṭhāyai havīṃṣi nirvapanti
sarvam vā agni cityā
sarveṇa sarvam āpnavāma iti
tāni vai daśa havīṃṣi bhavanti
daśa daśinī virāṭ
śrīr virāḍ anna adyam
śriyo virājo anna adyasya upāptyai
atha sunvanti yāvad aham kāmayante
atha anūbandhyasya vapāyām saṃsthitāyām tvāṣṭreṇa paśunā caranti
retaḥ siktir vai tvāṣṭraḥ
patnī śāle caranti
patnīṣu vai retaḥ sicyate
upāṃśu caranti
retaḥ siktir vai tvāṣṭraḥ
upāṃśu vai retaḥ sicyate
paryagnikṛtam utsṛjanti na saṃsthāpayanti
retaḥ siktir vai tvāṣṭraḥ
na id retaḥ siktam purā kālāt saṃsthāpayāma iti
tad āhur yad ete devate āvāhayati tvaṣṭāram ca vanaspatim ca kva asya ete iṣṭe bhavata iti
prayājeṣu vā ete devate yajati
atra eva asya ete iṣṭe bhavata iti
atha anūbandhyasya paśu puroḍāśam anvañci devikābhyo havīṃṣi nirvapanti
yāta yāmāni ha vā etasya chandāṃsi bhavanti yaḥ somena yajate
chandāṃsi vai devikāḥ
tad yad devikābhyo havīṃṣi nirvapanti
tena ha asya ayāta yāmāni punar yāmāni bhavanti
atho dhira rasāni ha vā etasya chandāṃsi bhavanti yaḥ somena yajante
chandāṃsi vai devikāḥ
tad yad devikābhyo havīṃṣi nirvapanti
chandasām eva sarasatāyai
tā vā etā devyaḥ
atha eṣa kaḥ prajāpatiḥ
tasmād devikāḥ
tāni vai pañca havīṃṣi bhavanti
pañca padā paṅktiḥ
pāṅkto vai yajño yajñasya eva āptyai
atra ha eke devībhyo havīṃṣi nirvapanti
sarvam vā agni cityā
sarveṇa sarvam āpnavāma iti
tāni vai daśa havīṃṣi bhavanti
daśa daśinī virāṭ
śrīr virāḍ anna adyam
śriyo virājo anna adyasya upāptyai
atra ha eke diśām aveṣṭīḥ kurvanti
sarvam vā agni cityā
sarveṇa sarvam āpnavāma iti
tāni vai ṣaḍḍ havīṃṣi bhavanti
ṣaḍ vā ṛtavaḥ saṃvatsaraḥ
saṃvatsarasya eva āptyai
atha udavasānīyāyām saṃsthitāyām maitrāvaruṇyā payasyayā yajeta tasyā uktam brāhmaṇam
na etayā aniṣṭvā agnicin maithunam cared iti
mukham vā etat saṃvatsarasya yac caturviṃśaḥ
tasmād agniṣṭomo bhavati
agniṣṭomo hi yajñānām mukham
mukhata eva tat saṃvatsaram prīṇanti
tadd ha eka ukthyam kurvanti
yajñasya eva sabhāratāyai
tasya caturviṃśaḥ stomo bhavati
caturviṃśatir vai saṃvatsarasya ardha māsāḥ
saṃvatsarasya eva āptyai
tasya vai trīṇi ṣaṣṭi śatāni stotriyāṇām bhavanti
trīṇi vai ṣaṣṭi śatāni saṃvatsarasya ahnām
tat saṃvatsarasya ahāny āpnuvanti
tasya bṛhat pṛṣṭham bhavati
dvitīyam vā etad ahnām dvitīyam bṛhat pṛṣṭhānām
tasmād asya bṛhat pṛṣṭham bhavati
atha yatra caturviṃśa stomam upayanti
avadhṛtam vā u tatra mahā vratam
bṛhad u vā āyatanena mahā vratasya pṛṣṭham bhavati
tasmād bṛhad eva etasya ahnaḥ pṛṣṭham syād iti
tasya saṃvat saṃvatsaram abhi paryuditāni chando rūpāṇi
hotā ajaniṣṭa cetana ity aṣṭarcam ājyam gāyatrī mātram
gāyatrī mātro vai stomaḥ
tad vai śastram samṛddham yas stomena sampadyate
mādhuc chandasaḥ praugaḥ sa vai samṛddhaḥ
tasya rūpeṇa anye praugāḥ kalpante
samṛddham me prathamataḥ karma kṛtam asad iti
ā tvā ratham yathā ūtaya iti marutvatīyasya pratipat
idam vaso sutam andha ity anucaraḥ
eṣa eva nitya ekāha ātānas tasya uktam brāhmaṇam
kayā śubhā savayasaḥ sanīḍā iti marutvatīyam
tasya anuttamā te maghavan nakirnv iti navamī
tayā paridadhāty uttarāḥ pūrvāḥ śastvā
mārutyo hi tā bhavanti
atha eṣā niṣkevalyā
tasmād etayā paridadhāti
tasmin vā asti samānyā marutaḥ sam mimikṣur iti
saṃvat tat saṃvatsaram abhivadati
tad etasya ahno rūpam
tad id āsa bhuvaneṣu jyeṣṭham iti bṛhaddivo niṣkevalyam
bṛhad divena atra hotā retaḥ siñcati
tad ado mahā vratīyena ahnā prajanayati saṃvatsare
saṃvatsare vai retaḥ siktam jāyate
tasmin vā asti sam te navanta prabhṛtā madeṣv iti
saṃvat tat saṃvatsaram abhivadati
tad etasya ahno rūpam
tat savitur vṛṇīmahe adyā no deva savitar iti nityā eva vaiśvadevasya pratipac ca anucaraś ca tayor uktam brāhmaṇam
tad devasya savitur vāryam mahad iti sāvitram
tasmin vā asti prajāvantam rayim asme saminvatv iti
saṃvat tat saṃvatsaram abhivadati
tad etasya ahno rūpam
te hi dyāvā pṛthivī viśva śambhuvā iti dyāvā pṛthivīyam
tasmin vā asti panāyyam ojo asme saminvatam iti
saṃvat tat saṃvatsaram abhivadati
tad etasya ahne rūpam
kim u śreṣṭhaḥ kim yaviṣṭho na ājagann ity ārbham
tasmin vā asti saṃvatsara idam adyā vyākhyata iti
tat pratyakṣam saṃvatsaram abhivadati
tad etasya ahno rupam
yajñasya vo rathyam viśpatim viśām iti śāryātam vaiśvadevam
tasmin vā asti indro mitro varuṇaḥ sam cikitrira iti
saṃvat tat saṃvatsaram abhivadati
tad etasya ahno rūpam
vaiśvānarāya dhiṣaṇām ṛtāvṛdha iti vaiśvānarīyam
tasmin vā asti dhiyā ratham na kuliśaḥ samṛṇvati iti
saṃvat tat saṃvatsaram abhivadati
tad etasya ahno rūpam
vṛṣṇe śardhāya sumakhāya vedhasa iti mārutam
tasmin vā asti giraḥ samañje vidatheṣv ābhuva iti
saṃvat tat saṃvatsaram abhivadati
tad etasya ahno rūpam
yajñena vardhata jāta vedasam iti jāta vedasīyam
tasmin vā asti saṃdadasvān rayim asmāsu dīdihi iti
saṃvat tat saṃvatsaram abhivadati
tad etasya ahno rūpam
tadd ha etad ahar eke chandogāḥ sarva stomam kurvanti
anena ahnā ṣaḍ aham āpnumaḥ
ṣaḍ ahena saṃvatsaram
ye ca saṃvatsare kāmāḥ
ṣaḍ aho vā u sarvaḥ saṃvatsara iti vadantaḥ
te yadi tathā kuryuḥ
ṣaḍ aha klṛptam śastram kalpayīta
yat prathamasya ahna ājyam tad ājyam
yac caturthasya ahno niṣkevalyam tan niṣkevalyam
yat pañcamasya ahno vaiśvadevam tad vaiśvadevam
yat ṣaṣṭhasya ahna āgnimārutam tad āgnimārutam
tatra pṛṣṭhya stotriyānt sarvānt samāhṛtya upariṣṭāt pragāthasya pragāthī kṛtya śaṃset ṣaḍ ahasya āptyai
tad yathā eva etena ahnā chandogāḥ ṣaḍ aham āpnuvanti ṣaḍ ahena saṃvatsaram
ye ca saṃvatsare kāmāḥ
evam eva etena ahnā hotā ṣaḍ aham āpnoti ṣaḍ ahena saṃvatsaram
ye ca saṃvatsare kāmāḥ
tadd ha sma etat pradiśya āha sā eṣā mugdhir eva iti
yam kam ca chandogāḥ stomam upāpadyera
na tad ādriyeta
yad eva idam śastram prravocāma
tata eva neyāt
ete vā u stoma sāhe sūkte yat kayāśubhīya tadidāsīye
tābhyām eva na niścyaveta iti na niścyaveta iti
deva cakram vā etat pariplavam yat saṃvatsaraḥ
tad amṛtam
tasminn etat ṣaṭ tayam anna adyam
grāmyāś ca paśava āraṇyāś ca oṣadhayaś ca vanaspatayaś ca apsu caram ca pariplavam ca
tad devāḥ samāruhya sarvāṃl lokān anu pariplavante
deva lokam pitṛ lokam jīva lokam
imam upa udakam agni lokam
ṛta dhāmānam vāyu lokam
aparājitam indra lokam
adhidivam varuṇa lokam
pratidivam mṛtyu lokam
rocanam brahmaṇo lokam
nākam sattamaṃl lokānām
tad yad abhiplavam upayanti
saṃvatsaram eva ta yajamānāḥ samārohanti
tasminn etat ṣaṭtayam anna adyam āpnuvanti grāmyāṃś ca paśūn āraṇyāṃś ca oṣadhīś ca vanaspatīṃś ca apsu caram ca pariplavam ca
dvir jyotiu upayanti
tena dvayam anna adyam āpnuvanti grāmyāṃś ca paśūn āraṇyāṃś ca
dvir gām upayanti
tena dvayam anna adyam āpnuvanty oṣadhīś ca vanaspatīṃś ca
dvir āyur upayanti
tena dvayam anna adyam āpnuvanty apsu caram ca pariplavam ca
jyotiḥ prathamam aharu upayanti
tasya tāny eva chando rūpāṇi yāni prathamasya ahnaḥ
pra vo devāya agnaya ity ājyam pravat
pravad vai prathamasya ahno rūpam
mādhuc chandasaḥ praugaḥ
rathantaram vai sāma sṛjyamānam mādhuc chandasa praugo anvasṛjyata
tad rūpeṇa karma samardhayati
etad vā ārdhnukam karma yad rūpa samṛddham
indro rathāya pravatam kṛṇoti iti marutvatīyam pravat
pravad vai prathamasya ahno rūpam
ā yāhy arvān upavandhurā iṣṭā iti niṣkevalyam āvat
āvad vai prathamasya ahno rūpam
yuñjate mana uta yuñjate dhiya iti sāvitram yuktavat
yuktavad vai prathamasya ahno rūpam
pra dyāvā yajñaiḥ pṛthivī ṛtāvṛdhā iti dyāvā pṛthivīyam pravat
uśijo jagmur abhi tāni vedasā ity abhivat
tad rāthantaram rūpam
kathā devānām katamasya yāmanī iti vaiśvadevam
katama ūtī abhyā vavartati ity abhivat
tad rāthantaram rūpam
vaiśvānarāya pṛthu pājase vipa iti vaiśvānarīyam
tasmint sumnāni yajamāna ā caka ity āvat
āvad vai prathamasya ahno rūpam
pratyakṣasaḥ pratavaso virapśina iti mārutam pravat
pravad vai prathamasya ahno rūpam
ehi pra hotā vratam asya māyayā iti jātavedasīyam pravat
pravad vai prathamasya ahno rūpam
imaṃl lokam prathamena ahnā āpnuvanti
agnim devam devatānām
nāma adhibhūtam vācam ātman dadhate
gām dvitīyam ahar upayanti
tasya tāny eva chando rūpāṇi yāni dvitīyasya ahnaḥ
tvam hi kṣaitavad yaśa ity ājyam
tvam vicakṣaṇe śrava iti vivat
tad asya antarikṣasya rūpam
vivṛtam iva hi idam antarikṣam
gārtsamadaḥ prugaḥ
bṛhad vai sāma sṛjyamānam gārtsamadaḥ praugo anvasṛjyata
tad rūpeṇa karma samardhayati
etad vā ārdhnukam karma yad rūpa samṛddham
viśvānarasya vaspatim iti marutvatīyasya pratipad vivatī tasyā uktam brāhmaṇam
indra it somapā eka ity anucaraḥ
indraḥ sutapā viśva āyur iti vivāṃs tasya uktam brāhmaṇam
uttiṣṭha brahmaṇaspata ity udvān brāhmaṇaspatyaḥ
uttiṣṭha ity udvat
udvad vai dvitīyam ahaḥ
imā u tvā purutamasya kāror iti udvat tasya uktam brāhmaṇam
suta it tvam nimiśla indra soma iti niṣkevalyam
stome brahmaṇi śasyamāna uktha ity udvat tasya uktam brāhmaṇam
viśvo devasya netur iti vaiśvadevasya pratipad vivatī tasyā uktam brāhmaṇam
ā viśvadevam satpatim ity anucaro vivāṃs tasya uktam brāhmaṇam
dve vaiśvadevānām pratipadau
dvāv anucarau
dve ahorātre
ṣaḍ ṛtuḥ saṃvatsaraḥ ṣaḍvidhaḥ
anu dve dyāvā pṛthivī dve ime pratiṣṭhe
ṣaḍ aṅgo ayam ātmā ṣaḍvidhaḥ
anu dvāv imau prāṇa apānau
 ṣaḍ ime prāṇāḥ
anu tan na saṃvatsara sampado yanti
na ātma saṃskṛter na prāṇa saṃskṛteḥ
abhūd devaḥ savitā vandyo nu na iti sāvitram udvat tasya uktam brāhmaṇam
te hi dyāvā pṛthivī viśva śambhuvā iti dyāvā pṛthivīyam vivat tasya uktam brāhmaṇam
tatam me apas tad u tāyate punar ity ārbhavam udvat tasya uktam brāhmaṇam
devān huve bṛhat śravasaḥ svastaya iti vaiśvadevam udvat tasya uktam brāhmaṇam
pṛkṣasya vṛṣṇo aruṣasya nū saha iti vaiśvānarīyam vṛṣaṇvat
vṛṣā vā indraḥ
vṛṣā triṣṭup
tasmād vṛṣaṇvat
vṛṣṇe śardhāya sumakhāya vedhasa iti mārutam vṛṣaṇvat tasya uktam brāhmaṇam
yajñena vardhata jātavedasam iti jātavedasīyam
samidhānam suprayasam svarṇaram ity udvat tasya uktam brāhmaṇam
antarikṣa lokam dvitīyena āhnā āpnuvanti
vāyum devam devatānām
āyur adhibhūtam prāṇam ātman dadhate
āyus tṛtīyam ahar upayanti
tasya tāny eva chando rūpāṇi yāni tṛtīyasya ahnaḥ
tvam agne vasūṃr iha ity ājyam
svayam sambhṛtam vā etac chando yad ahno rūpeṇa sampadyate
tān rohid aśva girvaṇas trayas triṃśatam ā vaha iti
tat tṛtīyasya ahno rūpam
auṣṇiho vaiśvamanasa praugaḥ
rathantaram vai sāma sṛjyamānam auṣṇiho vaiśvamanasaḥ praugo anvasṛjyata
tad rūpeṇa karma samardhayati
etad vā ārdhnukam karma yad rūpa samṛddham
taṃtam id rādhase maha iti marutvatīyasya pratipat
taṃtam iti ninartiḥ
antas tṛtīyam ahaḥ
nīva vā antam gatvā nṛtyati
kadryan hi tata iyāt
praitu brahmaṇaspatir iti pravān brāhmaṇaspatyaḥ
traya iti tat tṛtīyasya ahno rūpam
praitu brahmaṇaspatir iti pravān brāhmaṇaspatyaḥ
pra devy etu sūnṛtā iti ninartiḥ
antas tṛtīyam ahaḥ
nīva vā antam gatvā nṛtyati
kadryan hi tata iyāt
tisro marutvatīyānām pratipadas trayo anucarās trayo brāhmaṇaspatyāḥ
trayo vā ime lokāḥ
imān eva tal lokān āpnuvanti
tiṣṭhā harī ratha ā yujyamānā iti marutvatīyam
tiṣṭha iti sthitavat
tad anta rūpam
antas tṛtīyam ahaḥ
tiṣṭhati iva vā antam gatvā
kadryan hi tata iyāt
indrasya nu vīryāṇi pra vocam iti niṣkevalyam
tasya tad eva anta rūpam yad bhūta anuvādy ahann ahim anvapas tatarda iti
yad etad bhūtam iva abhi
ud u ṣya devaḥ savitā hiraṇyayā iti sāvitram
ghṛtena pāṇī abhi pruṣṇute makha iti ghṛtavat
bahu devatyam vai ghṛtam
bahudevatyam tṛtīyam ahaḥ
tasmād ghṛtavat
ghṛtena dyāvā pṛthivī abhīvṛte  iti dyāvā pṛthivīyam ghṛtavat tasya uktam brāhmaṇam
takṣan ratham suvṛtam vidmanā apasa ity ārbhavam
takṣan harī indra vāhā vṛṣaṇ vasū iti ninartiḥ
antas tṛtīyam ahaḥ
nīva vā antam gatvā nṛtyati
kadryan hi tata iyāt
ā no bhadrāḥ kratavo yantu viśvata iti vaiśvadevam
aprāyuvo rakṣitāro dived iva iti ninartiḥ
antas tṛtīyam ahaḥ
nīva vā antam gatvā nṛtyati
kadryan hi tata iyāt
vaiśvānarāya dhiṣaṇām ṛtā vṛdha iti vaiśvānarīyam
ghṛtam na pūtam agnaye janām asi iti ghṛtavat tasya uktam brāhmaṇam
ā rudrāsa indravantaḥ sajoṣasa iti mārutam
tṛṣṇaje na diva utsā udanyava iti
diva iti tad amuṣya lokasya rūpam
tvām agna ṛtāyavaḥ samīdhira iti jātavedasīyam
tvām tvām iti saprabhṛti
yathā vai sodarkam evam saprabhṛty anta rūpam
amuṃl lokam tṛtīyena ahnā āpnuvanti
ādityam devam devatānām
rūpam adhibhūtam cakṣur ātman dadhate cakṣur ātman dadhate
devā vai mṛtyum pāpmānam apajighāṃsamānā brahmaṇaḥ salokatām sāyujyam īpsanta etam abhiplavam ṣaḍaham apaśyan
ta etena abhiplavena abhiplutya mṛtyum pāpmānam apahatya brahmaṇaḥ salokatām sāyujyam āpuḥ
tatho eva etad yajamānā etena eva abhiplavena abhiplutya mṛtyum pāpmānam apahatya brahmaṇaḥ salokatām sāyujyam āpnuvanti
ta etena pūrveṇa tryaheṇa abhiplutya gavā caturthe ahann ayatanta gamanāya eva
āpyuḥ pañcamam ahar upāyant sarva āyutvāya
jyotiḥ ṣaṣṭham ahaḥ punaḥ parastāt paryāsyan mṛtyor eva pāpmano na anvavāyanāya
gām caturtham ahar upayanti
tasya tāny eva chando rūpāṇi yāni caturthasya ahnaḥ
hotā ajaniṣṭa cetana ity ājyam jātavat
jātavad vai caturthasya ahno rūpam
maidhātithaḥ praugaḥ
bṛhad vai sāma sṛjyamānam maidhātithaḥ praugo anvasṛjyata
tad rūpeṇa karma samardhayati
etad vā ārdhnikam karma yad rūpa samṛddham
janiṣṭhā ugraḥ sahase turāya iti marutvatīyam jātavad
jātavad vai caturthasya ahno rūpam
ugro jajñe vīryāya svadhāvān iti niṣkevalyam jātavat
jātavad vai caturthasya ahno rūpam
tad devasya savitur vāryam mahad iti sāvitram
ajījanat savitā suṃram ukthyam iti jātavat
jātavad vai caturthasya ahno rūpam
te hi dyāvā pṛthivī viśva śambhuvā iti dyāvā pṛthivīyam
sujanmanī dhiṣaṇe antarīyata iti jātavat
jātavad vai caturthasya ahno rūpam
anaśvo jāto anabhīśur ukthya ity ārbhavam jātavat
jātavad vai caturthasya ahno rūpam
agnir indro varuṇo mitro aryamā iti vaiśvadevam
yajñam janitvī tanvī ni māmṛjur iti jātavat
jātavad vai caturthasya ahno rūpam
vaiśvānarāya pṛthu pājase vipa iti vaiśvānarīyam
tasmint sumnāni yajamāna ā caka ity āvat
āvad vai caturthasya ahnaḥ prāyaṇīya rūpam
punaḥ prāyaṇīyam hi caturtham ahaḥ
jāta āpṛṇo bhuvanāni rodasī iti jātavat
jātavad vai caturthasya ahno rūpam
pra ye śumbhante janayo na saptaya iti mārutam jātavat
jātavad vai caturthasya ahno rūpam
janasya gopā ajaniṣṭa jāgṛvir iti jātavedasīyam jātavat
jātavad vai caturthasya ahno rūpam
annam caturthena ahnā āpnuvanti
candramasam devam devatānām
diśo adhibhūtam śrotram ātman dadhate
āyuḥ pañcamam ahar upayanti
tasya tāny eva chando rūpāṇi yāni pañcamasya ahnaḥ
agna ojiṣṭham ā bhara ity ājyam
pra no rāyā parīṇasā iti rāyā it rayimat
rayimad iti vā asya rūpam
adhyāsavat tat paṅkte rūpam
saṃhāryaḥ praugaḥ
rathantaram vai sāma sṛjyamānam saṃhāryaḥ praugo anvasṛjyata
tad rūpeṇa karma samardhayati
etad vā ārdhnukam karma yad rūpa samṛddham
kva sya vīraḥ ko apaśyad indram iti marutvatīyam
yo rāyā vajrī suta somam icchann iti rayā iti rayimat
rayimad iti vā asya rūpam
etāyām ā upa gavuaṃta indram iti niṣkevalyam
gavyanta iti paśumat
paśumad iti vā asya rūpam
ud u ṣya devaḥ savitā hiraṇyayā iti sāvitram
ghṛtena pāṇī abhi pruṣṇute makha iti ghṛtena iti paśumat
paśumad iti vā asya rūpam
ghṛtavatī bhuvanānām abhiśriyā iti dyāvā pṛthivīyam ghṛtavat tasya uktam brāhmaṇam
tatam me apas tad u tāyate punar ity ārbhavam
srucā iva ghṛtam juhavāma vidmanā iti ghṛtavat tasya uktam brāhmaṇam
kathā devānām katamasya yāmanī iti vaiśvadevam
sahasrasā medhasātāv iva tmanā iti sahasrasā iti paśumat
paśumad iti vā asya rūpam
pṛkṣasya vṛṣṇo aruṣasya nū saha iti vaiśvānarīyam
apām upasthe mahiṣā agṛbhṇata iti mahiṣā iti paśumat
paśumad iti vā asya rūpam
pravaḥ spaḍakrant suvitāya dāvana iti mārutam
gavām iva śriyase śṛṅgam uttamam iti gavām iva iti paśumat
paśumad iti vā asya rūpam
citra it śiśos taruṇasya vakṣatha iti jātavedasīyam
vājintamāya sahyase supitryā iti vājinn iti paśumat
paśumad iti vā asya rūpam
adhyāsavat tat paṅkte rūpam
paśūn pañcamena ahnā āpnuvanti
rudram devam devatānām
yaśo adhibhūtam vīryam ātman dadhate
jyotiḥ ṣaṣṭham ahar upayanti
tasya tāny eva chando rūpāṇi yāni ṣaṣṭhasya ahnaḥ
sakhāyaḥ sam vaḥ samyañcam ity ājyam
sakhāya iti sarva rūpam
sarva rūpam vai ṣaṣṭham ahaḥ
tasmāt sakhāya iti sarvān eva abhivadati
saṃhāryaḥ praugaḥ
bṛhad vai sāma sṛjyamānam saṃhāryaḥ praugo anvasṛjyata
tad rūpeṇa karma samardhayati
etad vā ārdhnukam karma yad rūpa samṛddham
mahān indro nṛvadā carṣaṇiprā iti marutvatīyam
uruḥ pṛthuḥ sukṛtaḥ kartṛbhir bhūd iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tata iyāt
yo jāta eva prathamo manasvān iti niṣkevalyam
tasya tad eva anta rūpam yad bhūta anuvādi yo dāsam varṇam adharam guhākari iti
yad etad bhūtam iva abhi
sodarkam bhavati tad dvitīyam anta rūpam
tad devasya savitur vāryam mahad iti sāvitram
divo dhartā bhuvanasya prajāpatir iti
diva iti tad amuṣya lokasya rūpam
ghṛtena dyāvā pṛthivī abhivṛte iti dyāvā pṛthivīyam ghṛtavat
sarva devatyam vai ghṛtam
sarva devatyam ṣaṣṭham ahaḥ
tasmād ghṛtavat
kim u śreṣṭhaḥ kim yaviṣṭho na ājagann ity ārbhavam
śreṣṭho yaviṣṭha iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tata iyāt
abudhram u tya indravanto agnaya iti vaiśvadevam
tasya tad eva anta rūpam yat sodarkam
vaiśvānarāya dhiṣaṇām ṛtā vṛdha iti vaiśvānarīyam
ghṛtam na pūtam agnaye janām asi iti ghṛtavat tasya uktam brāhmaṇam
dhārāvarā maruto dhṛṣṇv ojasa iti mārutam
dhārāvarā iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kardyan hi tata iyāt
tvam agne dyubhis tvam āśuśukṣaṇir iti jātavedasīyam
tvam tvam iti saprabhṛti
yathā vai sodarkam evam saprahṛty anta rūpam
apaḥ ṣaṣṭhena ahnā āpnuvanti
prajāpatim devam devatānām
tejo adhibhūtam amṛtam ātman dadhate
tad āhuḥ kasmād vaiśvadevāny eva anvāyāty ante na eka devatyāi na dvi devatyāni iti
na eka devatyena yāta yāmam bhavati
na dvi devatyena
vaiśva devena eva yāta yāmam bhavati
tasmād vaiśvadevāny eva anvāyāty ante
eteṣām eva ahnām sabalatāyai
eteṣām abhiplavānām asama vīryatāyā iti
jyotiḥ prathamam ahar upayanti
tasya eva eka ahasya rūpeṇa
ayam hy ekāha uttareṣām ahnām jyotiḥ
gām dvitīyam
gacchanti hy anena
āyus tṛtīyam
yanti hy anena
agniṣṭomau prathama uttame ahanī
catvāry ukthyāni madhye
brahma vā agniṣṭomaḥ
paśava ukthyāni
brahmaṇā eva tat paśūn ubhayataḥ parigṛhya ātman dadhate
teṣām vā eteṣām caturṇām ukthyānām sahasram stotriyāḥ
sāhasrāḥ paśavaḥ
pra sāhasram poṣam āpnoti ya evam veda
pṛṣṭhyā antān vā itaś caturaś caturo abhiplavān upayanti
paśavo vā abhiplavāḥ śrīḥ pṛṣṭhyāni
paśubhir eva tat śriyam ubhayataḥ parigṛhya ātman dadhate
pṛṣṭhyā ārambhaṇān vā ūrdhvam viṣuvataś caturaś caturo abhiplavān upayanti
paśavo vā abhiplavāḥ śrīḥ pṛṣṭhyāni
śriyā eva tat paśūn ubhayataḥ parigṛhya ātman dadhate
klṛpto vā abhiplavaḥ klṛptac chandāḥ
yo vai yajña kratuḥ klṛptac chandā bhavati
sarva jāgatāni ha vai tasya nividdhānāni bhavanti tṛtīya savane
tathā yathā yatham nivido dhīyante
tā enān yathā yatham dhīyamānāḥ sarveṣu ca lokeṣu sarveṣu ca kāmeṣu yathā yatham dadhati
tad yat sarva jāgatāni tasya nividdhānāni bhavanti tṛtīya savane
teno yaḥ sarva jāgate tṛtīya savane kāmaḥ sa upāptaḥ
yad v eva etās tantryās triṣṭubha uktha pratipado ahar ahaḥ śasyante
teno yaḥ sarva traiṣṭubhe tṛtīya savane kāmaḥ sa upāptaḥ
yad v eva eṣā tantryā gāyatry ahar ahaḥ surūpa kṛtnuḥ śasyate
teno yaḥ sarva gāyatre tṛtīya savane kāmaḥ sa upāptaḥ
yad v eva eṣa ṣaḍ ahaḥ punaḥ punaḥ abhiplavate
tasmād abhiplavo nāma
abhiplavante hy anena svargāya lokāya yajamānāḥ svargāya lokāya yajamānāḥ
prathamam ahar ayam eva loka āyatanena
agnir gāyatrī trivṛt stomo rathantaram sāma
tan nv asya nidānam
tasya etā chando rūpāṇi
kariṣyan prathame pade sad evam
yad vai bhaviṣyat tat kariṣyat
yad vai bhaviṣyat tat kariṣyat
āvat pravad eṣavad arṣavad adyavad yuktavad yuñjānavaj jyotiṣmad iti
upaprayanto adhvaram ity ājyam pravat
pravad vai prathamasya ahne rūpam
gāyatram gāyatra prātaḥ savano hy eṣa tryahaḥ
iti nu vyūḍhe
uddhṛtya etat pra vo devāya agnaya iti samūḍhe tasya uktam brāhmaṇam
mādhucchandasa praugas tasya uktam brāhmaṇam
ā yātv indro avasa upa na iti marutvatīyam āvat
āvad vai prathamasya ahno rūpam
svarṇarād avase no marutvān iti sa eva asmin marun nyaṅgaḥ
ā na indro dūrād ā na āsād iti niṣkevalyam āvat
āvad vai prathamasya ahno rūpam
sampātau niṣkevalya marutvatīye bhavataḥ prathame ahan
sampātair vai devāḥ svargaṃl lokam samapatan
tasmād atra prathamau śasyete svargyau
tad yat sampātau niṣkevalya marutvatīye bhavataḥ prathame ahan
svargasya eva lokasya samaṣṭhyā iti
yuñjate mana uta yujñate dhiyaḥ pra dyāvā yajñaiḥ pṛthivī ṛtāvṛdhā iha iha vo manasā bandhutā nara ity ārbhavam
tena niyacchati
yuktavanti ca vai pravanti ca prathame ahant sūktāni śasyante
tad yad iha iha va ity ārbhavam karoti
tan niyatyā apracyutyai rūpam
hayo na vidvān ayuji svayam dhuri iti vaiśvadevam yuktavat
yuktavad vai prathamasya ahno rūpam
tasya dve uttame utsṛjati
kuvid ete avadhṛte āgnimārute śasyete iti
tad u ha sma āha kauṣītakiḥ
śaṃsed eva sūktasya avyavacchedāya iti
na ha vā ṛk śastreṇa yāta yāmā bhavati
na anuvacanena
vaṣaṭ kāreṇa ha vai sā yāta yāmā bhavati samāne ahan
vaiśvānarāya pṛthu pājase vipa iti vaiśvānarīyam
tasmint sumnāni yajamāna ā caka ity āvat
āvad vai prathamasya ahno rūpam
pra śardhāya mārutāya sva bhānava iti mārutam pravat
pravad vai prathamasya ahno rūpam
pra tavyasīm navyasīm dhītim agnaya iti jātavedasīyam pravat
pravad vai prathamasya ahno rūpam
imaṃl lokam prathamena ahnā āpnuvanti
gāyatrīm chandas trivṛtam stomam rathantaram sāma
prācīm diśam vasantam ṛtūnām
vasūn devān deva jātam agnim adhipatim
dvitīyam ahar antarikṣa loka āyatanena
indras triṣṭup pañcadaśaḥ stoma
tan nv asya nidānam
tasya etāni chando rūpāṇi
kurvan madhye pade sadevam
yad vai pratyakṣam āsprakṣaṃs tat kurvat
hatavad vajravad vṛtrahavad vṛṣaṇvad udvad vivat sthitam tanvām iti
agnim dūtam vṛṇīmaha ity ājyam
hotāram viśvavedasam iti vivat tasya uktam brāhmaṇam
gāyatram gāyatra prātaḥ savano hy eṣa tryahaḥ
iti nu vyūḍhe
uddhṛtya etat tvam hi kṣaitavad yaśa iti samūḍhe tasya uktam brāhmaṇam
ārtsamadaḥ praugas tasya uktam brāhmaṇam
tad etasya ahno rūpam
yā ta ūtir avamā yā paramā iti niṣkevalyam
tābhir ū ṣu vṛtrahatye avīr na iti vṛtrahavat
tad etasya ahno rūpam
viśvo devasya netur ā viśva devam satpatim iti pratipad anucarau tayor uktam brāhmaṇam
tad devasya savitur vāryam mahad iti sāvitram
trir antarikṣam savitā mahitvanā iti
tat pratyakṣam antarikṣam abhivadati
tad etasya ahno rūpam
te hi dyāvā pṛthivī viśva śambhuvā iti dyāvā pṛthivīyam vivat tasya uktam brāhmaṇam
takṣan ratham suvṛtam vidmanā apasa ity ārbhavam
takṣan harī indra vāhā vṛṣaṇvasū iti vṛṣaṇvat tasya uktam brāhmaṇam
yajñasya vo rathyam viśpatim viśām iti śāryātam vaiśvadevam
vṛṣā ketur yajato dyām aśāyata iti vṛṣaṇvat tasya uktam brāhmaṇam
pṛṣkasya vṛṣṇo vṛṣṇe śardhāya iti vṛṣaṇvatī tayor uktam brāhmaṇam
nū cit sahotā amṛto ni tundata iti jātavedasīyam
hotā yad dūto abhavad vivasvata iti vivat tasya uktam brāhmaṇam
tasya prātar makṣū dhiyāvasur jagamyād ity uttamā
param eva etad ahar abhivadati
param eva etad ahar abhyārabhya vasanti iti ha sma āha kauṣītakiḥ
antarikṣa lokam dvitīyena ahnā āpnuvanti
triṣṭubham chandaḥ pañcadaśam stomam bṛhat sāma
dakṣiṇām diśam grīṣmam ṛtūnām
rudrān devān deva jātam indram adhipatim
tṛtīyam ahar asāv eva loka āyatanena
varuṇo jagatī saptadaśa stomo vairūpam sāma
tan nv asya nidānam
tasya etāni chando rūpāṇi
cakṛvad uttame pade sad evam
yad vai bhūta anuvādi tac cakṛvat
aśvāvad gomad rathavad gatavat sthitavad antavat sodarkam aniruktam saprabhṛti iti
yukṣvā hi deva hūtamān ity ājyam
tad āhur yad antas tṛtīyam ahar atha kasmād yuktavad ājyam iti
etena vā ahnā devāḥ svargaṃl lokam āyan
yuktā vai tad āyan
tasmād iti brūyāt
aśvān agne rathīri iva iti ratahvat
tad etasya ahno rūpam
gāyatram gāyatra prātaḥ savano hy eṣa tryahaḥ
iti nu vyūḍhe
uddhṛtya etat tvam agne vasūṃr iha iti samūḍhe tasya uktam brāhmaṇam
auṣṇiha ātreyaḥ praugaḥ
jāgatam vai tṛtīyam ahaḥ
tad yad auṣṇiha ātreyas tṛtīyasya ahnaḥ praugaḥ
tat prātaḥ savanam jagatī bhajate
tryaryamā manuṣī devatātāa iti marutvatīyam
tri iti tat tṛtīyasya ahno rūpam
yad dvāya indra te śatam iti vairūpasya stotriyaḥ
śatam bhūmīr uta syur iti ninartiḥ
antas tṛtīyam ahaḥ
nīva vā antam gatvā nṛtyati
kadryan hi tata iyāt
indra tri dhātu śaraṇam iti trivān pragāthaḥ
tri dhātv iti tat tṛtīyasya ahno rūpam
aham bhuvam vasunaḥ pūrvyas patir iti indra sūktam
aham aham iti saprabhṛti
yathā vai sodarkam evam saprabhṛty anta rūpam jāgatam
jāgatam vai tṛtīyam ahaḥ
tad enat svena chandasā samardhayati
yo jāta eva prathamo manasvān ity etasmiṃs traiṣṭubhe nividam dadhāti
tad etad indra tanū sūktam
etasmin ha gṛtsamado bābhravo nividam dadhad indrasya priyam dhāma upajagāma
upa ha vā indrasya priyam dhāma gacchati jayati param lokam ya etasmint sūkte nividam dadhāti
tasya tad eva anta rūpam yad bhūta anuvādi yo dāsam varṇam adharam guhākari iti
yad etad bhūtam iva abhi
sodarkam bhavati tad dvitīyam anta rūpam
abhi tvā deva savitar ity abhivān anucaraḥ
pṛṣṭhānām eva nānātvāya
tad āhur yad antas tṛtīyam ahar atha kasmād abhivān anucara iti
etena vā ahnā devāḥ svargaṃl lokam āyan
abhiprepsanto vai tad āyan
tasmād iti brūyāt
ud u ṣya devaḥ savitā hiraṇyayā ghṛtavatī bhuvanānām abhiśriyā iti ghṛtavatī tayor uktam brāhmaṇam
anaśvo jāto anabhīśur ukthya ity ārbhavam
rathas ticakraḥ pari vartate raja iti
tricakra iti tat tṛtīyasya ahno rūpam
parāvato ye didhiṣanta āpyam iti vaiśvadevam
ardha pada udarkāṇy ekāni
atha etat tṛtīya pada udarkam
tat tṛtīyasya ahno rūpam
vaiśvānarāya dhiṣaṇām ṛtā vṛdha iti vaiśvānarīyam
ghṛtam na pūtam agranye janām asi iti ghṛtavat tasya uktam brāhmaṇam
dhārā varā maruto dhṛṣaṇv ojasa iti mārutam
dhārāvarā iti ninartiḥ
antas tṛtīyam ahaḥ
nīva vā antam gatvā nṛtyati
kadryan hi tata iyāt
tvam agne prathamo aṅgirā ṛṣir iti jātavedasīyam
tvam tvam iti saprabhṛti
yathā vai sodarkam evam saprabhṛty anta rūpam
amuṃl lokam tṛtīyena ahnā āpnuvanti
jagatīm chandaḥ saptadaśam stomam vairūpam sāma
pratīcīm diśam varṣā ṛtūnām
ādityān devān deva jātam
varuṇam adhipatim varuṇam adhipatim
antas tṛtīyam ahaḥ
te devā antam gatvā caturtham ahar aicchan
tasmād icchadvat
tad iṣṭvā avindan
tasmād vittavat
tad āhur yad antas tṛtīyam ahar atha kasmāc caturthe ahan nyūṅkhayati iti
vāca eva tad āyatanam virājo yac caturtham ahaḥ
annam virāḍ annam vāk
tām eva etac caturthe ahan vibhāvayati
yathā ayas taptam vinayed evam tat
vāco vibhūtyai
tasya etāni chando rūpāṇi
saṃrāḍvad virāḍvat svarāḍvaj jātavad ūtimad vītimat parivad abhivad upavad iti
āgnim na sva vṛktibhir iti vaimadam ājyam
vimadena vai devā asurān vyamadan
tad yac caturthe ahan vimadaḥ śasyate madhyataś ca hotrāsu ca
aṅgād aṅgād eva tad yajamānāḥ pāpmānam vimadanti
agnir jāto atharvaṇā iti jātavat āgnim
tad etasya ahno rūpam
tāḥ saṃśastā daśa jagatyaḥ sampadyante
jagat prātaḥ savano hy eṣa tryahaḥ
viṃśatir gāyatrīḥ
gāyatrī prātaḥ savanam vahati
tad u ha prātaḥ savana rūpān na apaiti
iti nu vyūḍhe
uddhṛtya etad agnim naro dīdhitibhir araṇyor iti samūḍhe vairājam ājyam
vairājam pṛṣṭham tat saloma
vāsiṣṭham ājyam
vāsiṣṭham pṛṣṭham tat saloma
hasta cyutī janayanta praśastam iti jātavat
tad etasya ahno rūpam
ānuṣṭubhaḥ praugaḥ
ānuṣṭubham vai caturtham ahaḥ
tad enat svena chandasā samardhayati
tam tvā yajñebhir īmaha iti yajñavatyā marutvatīyam pratipadyate
punar ārambhyo vai caturthe ahan yajñaḥ
yajñam eva tad ārabhate
śrudhī havam indra mā riṣaṇya iti marutvatīyam
tā vā etās triṣṭubho virāḍ varṇāḥ
tā atra kriyante
etā hy ahno rūpeṇa sampannāḥ
indra marutva iha pāhi somam iti vijñāta traiṣṭubham savana dharaṇam
traiṣṭubho vā indraḥ
madhyaṃdina āyatano vā indraḥ
tāni vā etāni vijñāta traiṣṭubhāni savana dharaṇāny api vyūḍhac chandaso madhyaṃdinān na cyavante
traiṣṭubha indraḥ
na id indram svād āyatanāc cyavayāma iti
jātam yat tvā pari devā abhūṣann iti jātavat
jātavad vai caturthasya ahno rūpam
imam nu māyinam huva iti marutvatīyam gāyatram
gāyatra madhyaṃdino hy eṣa tryahaḥ
atha ata iha nyūṅkhayed iha iti
stotriya anurūpayoś ca eva uktha mukhīyayoś ca nyūṅkhaḥ
atha na ādriyeta
ātmā vai stotriyaḥ prajā anurūpaḥ
annam nyūṅkhaḥ
annam eva tad ātmani ca prajānām ca dadhāti
ānuṣṭubham nyūṅkham nyūṅkhayed iti ha eka āhuḥ
ānuṣṭubham vai caturtham ahaḥ
tad etat svena chandasā samardhayati
vairājam nyūṅkham nyūṅkhayed iti sā sthitiḥ
annam virāḍ annam nyūṅkhaḥ
annam eva tad yajñe ca yajamāneṣu ca dadhāti
madhyame pade nyūṅkhayet
ātmā vai pūrvam padam prajā uttamam
madhyam madhyam padam
madhye vā idam ātmano annam dhīyate
tad yathā abhigrāsam annam adyād evam tat
indram id devatātaya ity aṣṭa indraḥ pragāthaḥ
etena vai devāḥ sarvā aṣṭīr āśnuvata
tatho eva etad yajamānā etena eva sarvā aṣṭīr aśnuvate
kuha śruta iti kuha śrutīyāḥ
tā vai virājo anuṣṭubho vā bhavanti
tā atra kriyante
etā hy ahno rūpeṇa sampannāḥ
yudhmasya te vṛṣabhasya sva rāja iti vijñāta traiṣṭubham savana dharaṇam tasya uktam brāhmaṇam
sva rāja iti sva rāḍvat
sva rāḍvad iti vā asya rūpam
tyam u vaḥ satrāsāham iti niṣkevalyam
ā cyāvayasy ūtaya ity ūtimat
ūtimad iti vā asya rūpam
gāyatram gāyatra madhyaṃdino hy eṣa tryahaḥ
hiraṇya pāṇim ūtaya ity ūtimān anucaras tasya uktam brāhmaṇam
ūtaya ity ūtimat
ūtimad iti vā asya rūpam
ā devo yātu savitā suratnaḥ pra dyāvā yajñaiḥ pṛthivī namobhiḥ pra ṛbhubhyo dūtam iva vācam iṣye pra śukra etu devī manīṣā iti
ā iti vā vai pra iti vā prāyaṇīya rūpam
tasmād āvanti ca pravanti ca caturthe ahant sūktāni śasyante prāyaṇīya rūpeṇa
punaḥ prāyaṇīyam hi caturtham ahaḥ
dvipadāḥ śasyante
dvipād vā abhikramitum arhati
abhikrāntyai tad rūpam
tad yathā uparayāya svargasya lokasya nedīyastāyām vased evam tat
pra saṃrājo asurasya praśastim iti vaiśvānarīyam
saṃrāja iti saṃrāḍvat
saṃrāḍvad iti vā asya rūpam
ka īm vyaktā naraḥ sanīḍā iti mārutam
tasya tad brāhmaṇam yat praśukrīyasya
pra yantu vājās taviṣībhir agnaya iti tisro adhikāḥ samūḍhe
ā tv eṣam ugram ava īmahe vayam iti
ā iti vā vai pra iti vā prāyaṇīya rūpam
tasmād āvanti ca pravanti ca caturthe ahant sūktāni śasyante prāyaṇīya rūpeṇa
punaḥ prāyaṇīyam hi caturtham ahaḥ
huve vaḥ sudyotmānam suvṛktim iti jātavedasīyam
tasya tad brāhmaṇam yan marutvatīyasya
vasum na citra mahasam gṛṇīṣa iti samūḍhe
ghṛta nirṇig brahmaṇe gātum eraya iti
ā iti vā vai pra iti vā prāyaṇīya rūpam
tasmād āvanti ca pravanti ca caturthe ahant sūktāni śasyante prāyaṇīya rūpeṇa
punaḥ prāyaṇīyam hi caturtham ahaḥ
atha ukthyāny upetya sṛptvā ṣoḍaśinam upayanti
ṣoḍaśa kalam vā idam sarvam
asya eva sarvasya āptyai
annam caturthena ahnā āpnuvanti
anuṣṭubham chanda ekaviṃśam stomam vairājam sāma
udīcīm diśam śaradam ṛtūnām
sādhyāṃś ca āptyāṃś ca devān deva jāte
bṛhaspatim ca candramasam ca adhipatī
paśavaḥ pañcamam ahaḥ paṅktir vai
tan nv asya nidānam
paśavaḥ paṅktir iti
tasya etāni chando rūpāṇi
vṛṣabhavad dhenumad dugdhavad ghṛtavan madvad rayimad vājavad adhyāsavad iti
imam ū ṣu vo atithim uṣar budham ity ājyam
rāyaḥ sūno sahaso martyeṣv eti rāya iti rayimat
rayimad iti vā asya rūpam
adhyāsavat tat paṅkte rūpam
jāgatam jagat prātaḥ savano hy eṣa tryahaḥ
iti nu vyūḍhe
uddhṛtya etad agnim tam manye yo vasur iti samūḍhe pāṅktam
paṅktir vai pañcamam ahaḥ
yad etad ahas tad etāḥ
astam yam yanti dhenava iti
dhenumad iti vā asya rūpam
bārhataḥ praugaḥ
paśavaḥ pañcamam ahaḥ
bārhatāḥ paśavaḥ paśūnām eva āptyai
yat pāñcajanyayā viśa iti marutvatīyasya pratipat
pāñcajanyayā it tat pañcamasya ahno rūpam
itthā hi soma in mada iti madvat pāṅktam tasya uktam brāhmaṇam
avitāsi sunvato vṛkta barhiṣa iti ṣaṭ padāḥ
ṣaḍ vā ṛtavaḥ saṃvatsaraḥ
saṃvatsarasya eva āptyai
tāsām gāyatrī śaṃsam śastram iti ha sma āha kauṣītakiḥ
tad vā atra samṛddham yad gāyatrī śaṃsam
tad yad aṣṭābhir aṣṭābhir akṣaraiḥ praṇauti
tad gāyatryai rūpam
marutvān indra vṛṣabho raṇāya iti vijñāta traiṣṭubham savana dharaṇam tasya uktam brāhmaṇam
vṛṣabho raṇāya iti vṛṣabhavat
tad etasya ahno rūpam
ayam ha yena vā idam iti marutvatīyam gāyatra
gāyatra madhyaṃdino hy eṣa tryahaḥ
mahānāmnyaḥ pṛṣṭham bhavanti
mahānāmnībhir vā indro vṛtram ahan
tam vṛtram hatvā yantam devatāḥ pratyupātiṣṭhanta
parācyo ha asmād agre apakrāntā bibhyaty astasthuḥ
tam prajāpatiḥ papraccha aśako hantum iti
evā hy eva iti pratyuvāca aniruktam
anirukta u vai prajāpatiḥ
tat prājāpatyam rūpam
tam agniḥ papraccha aśako hantum iti
evā hy agna iti prtyuvāca
tam svo mahimā papraccha aśako hantum iti
sa ha asmād agre apakrānto bibhyat tasthau
evā hi indra iti pratyuvāca
tam pūṣā papraccha aśako hantum iti
evā hi pūṣann iti pratyuvāca
tam devāḥ papracchur aśako hantum iti
evā hi devā iti pratyuvāca
tāni vā etāni pañca padāni purīṣam iti śasyante
so ṛca eva velā
tā vā etāḥ śakvaryaḥ
etābhir vā indro vṛtram aśakadd hantum
tad yad ābhir vṛtram aśakadd hantum
tasmāt śakvaryaḥ śaktayo hi
pratyasmai pipīṣate yo rayivo rayiṃtamas tyam u vo aprahaṇam iti trayas tṛcāḥ
asmā asmā idandhasa iti bṛhatīm daśamīm karoti
evā hy asi vīrayur iti tv eva sthitā purīṣasya samāna abhivyāhārā
tathā sa stotriyeṇa samo vā atiśayo vā sampadyate
yad indra nāhuṣīṣv eti sāmnaḥ pragāthaḥ
yad vā pañca kṣitīnām iti pañca iti tat pañcamasya ahno rūpam
indro madāya vāvṛdha iti madvat pāṅktam tasya uktam brāhmaṇam
pra idam brahma vṛtra tūryeṣv āvithā iti ṣaṭ padāḥ
tāsām uktam brāhmaṇam
abhūr eko rayi pate rayīṇām iti vijñāta traiṣṭubham savana dharaṇam tasya uktam brāhmaṇam
rayi pate rayīṇām iti rayimat
rayimad iti vā asya rūpam
adhyāsavat tat paṅkte rūpam
tam indram vājayāmasi iti niṣkevalyam
sa vṛṣā vṛṣabho bhuvad iti vṛṣabhavat
tad etasya ahno rūpam
gāyatra mādhyandino hy eṣa tryahaḥ
tat savitur vareṇyam iti vaiśvāmitro anucaras tasya uktam brāhmaṇam
vājayantaḥ puraṃdhyā iti vājavat
tad etasya ahno rūpam
ud u ṣya deva savitā damūnā iti sāvitram
vāmam adya savitar vāmasu śva iti vāmam iti paśumat
paśumad iti vā asya rūpam
mahī dyāvā pṛthivī iha jyeṣṭhe iti dyāvā pṛthivīyam
ruvadd ha ukṣā paprathānebhir evair ity ukṣā iti paśumat
paśumad iti vā asya rūpam
ṛbhur vibhvā vāja indro no accha ity ārbhavam
ye gomantam vājayantam suvīram iti gomantam iti paśumat
paśumad iti vā asya rūpam
ko nu vām mitrāvaruṇāv ṛtāyann iti vaiśvadevam
yajñāyate va paśuṣo na vājān iti paśuṣa iti paśumat
paśumad iti vā asya rūpam
adhyāsavat tat paṅkte rūpam
haviṣ pāntam ajaram svarvidi iti vaiśvānarīyam
pāntam iti tat pañcamasya ahno rūpam
vapur nu tac cikituṣe cid astv iti mārutam
samānam nāma dhenupatyamānam iti dhenv iti paśumat
paśumad iti vā asya rūpam
agnir hotā gṛhapatiḥ sa rājā iti jātavedasīyam
avā no maghavan vājasātāv iti vājavat
tad etasya ahno rūpam
adhyāsavat tat paṅkte rūpam
iti nu vyūḍhe
atha samūḍhe
mūrdhānam divo aratim pṛthivyā iti vaiśvānarīyam
nābhim yajñānām sadanam rayīṇām iti rayimat
rayimad iti vā asya rūpam
ā rudrāsa indravantaḥ sajoṣasa iti mārutam
gomad aśvāvad rathavat suvīram iti gomad iti paśumat
paśumad iti vā asya rūpam
imam ū ṣu vo atithim uṣarbudham iti jātavedasīyam tasya uktam brāhmaṇam
adhyāsavat tat paṅkte rūpam
paśūn pañcamena ahnā āpnuvanti
paṅktim chandas triṇavam stomam śākvaram sāma
ūrdhvām diśam hemantam ṛtūnām
maruto devān deva jātam rudram adhipatim
paśavaḥ pañcamam ahar atha puruṣa eva ṣaṣṭham ahaḥ
sa vai puruṣaḥ prajāpatiḥ pūrvo asya sarvasya
aticchandā vai prajāpatiḥ
tat prājāpatyam rūpam
asuri indram pratyakramata parvan parvan muṣkān kṛtvā
tām indraḥ pratijigīṣan parvan parvan śepāṃsy akuruta
indro vai parucchepaḥ
sarvam vā indreṇa jigīṣitam
tām samabhavat
tam agṛhṇād asura māyayā
sa etāḥ punaḥ padā apaśyat
tābhir aṅgād aṅgāt parvaṇaḥ parvaṇaḥ sarvasmāt pāpmanaḥ prāmucyate
tad yat ṣaṣṭhe ahan parucchepaḥ śasyate madhyataś ca hotrāsu ca
aṅgād aṅgād eva tad yajamānāḥ parvaṇaḥ parvaṇaḥ sarvasmāt pāpmanaḥ sampramucyante
nityāḥ pūrvā yājyāḥ kṛtvā pārucchepībhir yajanti
tad yad ābhis tad ahar na vaṣaṭ kurvanti
tena utsṛṣṭāḥ
yad v eva enā na antarayanti
na id acyutam yajñasya priyam devānām antarayāma iti
nityān pūrvān ṛtu yājān kṛtvā gārtsamadībhir yajanti
tad yad ebhis tad ahar na vaṣaṭ kurvanti
tena utsṛṣṭāḥ
yad v eva enān na antarayanti
na id acyutam yajñasya priyam devānām antarayāma iti
tena te aticchandaso bhavati
tathā eṣām sapta padābhir vaṣaṭ kṛtam bhavati
tad u ha sma āha kauṣītakiḥ
virāḍ aṣṭamāni ha vā etam chandāṃsi gopāyanti yo asau tapati
tām te sampadam mohayanti ye aticchandobhir yajanti
tasmād v aikāhikībhir eva yajeyuḥ
deva yānasya eva patho asammugdhyā iti
tadd ha apy aṇīcī mauno jābāla gṛhapatīnt satram āsīnām upāsādya papraccha
ahno gāta parucchepād iti
ta u ha tūṣṇīm āsuḥ
tatra u ha uttara ardhāt sadasaś citro gauśrāyaṇir abhiparovāca
gauśro vā
na āha eva ahno agāma na parucchepāt
śastreṇa āha naḥ parucchepo ahar anvāyatiṣṭa
aikāhikībhir ayākṣma
tena u ahno na agāma iti
yathā yatham yajeyuḥ
deva āyatanam vai ṣaṣṭham ahaḥ
tad yat tad ahar hotā eva vaṣaṭ kuryāt
hotā enayor deva āyatanam sampṛñcīta adhvaryoś ca gṛha pateś ca
ājim ha vā ete yanti svarge loke ṣaṣṭhena ahnā
sa yo anavānam samāpayati sa svargaṃl lokam ujjayati
yady apy ava anyat
punaḥ punaḥ pratisāram upaśikṣeta eva
ayam jāyata manuṣo dharīmaṇi ity ājyam
ayam ity aniruktam
anirukta u vai prajāpatiḥ
tat prājāpatyam rūpam
aticchandasa sapta padāḥ punaḥ padāḥ
yad etad ahas tad etāḥ
na padam ca punaḥ padam ca antareṇa ava anyat
ātmā vai padam prāṇaḥ punaḥ padam
yas tam tatra brūyāt
prāṇād ātmānam antaragān na jīviṣyati iti tathā ha syāt
tasmān na padam ca punaḥ padam ca antareṇa ava anyāt
āticchandasa praugaḥ
āticchandasam vai ṣaṣṭham ahaḥ
tad enat svena chandasā samardhayati
sa pūrvyo mahānām iti marutvatīyasya pratipat
sa ity aniruktam
anirukta u vai prajāpatiḥ
tat prājāpatyam rūpam
yam tvam ratham indra medhasātaya iti pārucchepam
yaḥ śūraiḥ svaḥ sanitā iti śūrair iti sa eva asmin parun nyaṅgaḥ
sa yo vṛṣā vṛṣṇyebhiḥ samokā iti vijñāta traiṣṭubham savana dharaṇam tasya uktam brāhmaṇam
vṛṣā vṛṣṇyebhir iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tat iyāt
marutvān indra mīḍhva iti marutvatīyam gāyatram
gāyatra madhyaṃdino hy eṣa tryahaḥ
revatīr naḥ sadhamāde revān ivd revataḥ stotā iti raivatasya yonau vāravantīyam ūḍham bhavaty āgneyam sāma aindrīṣu
tan mithunam prajātyai rūpam
mā cid anyad vi śaṃsata iti sāmnaḥ pragāthaḥ
sakhāyo mā riṣaṇyata iti
sakhāya iti sarva rūpam
sarva rūpam vai ṣaṣṭham ahaḥ
tasmāt sakhāya iti sarvān eva abhivadati
aindra yāhy upa naḥ parāvata iti pārucchepam
parāvata iti
anto vai parāvataḥ
antaḥ ṣaṣṭham ahaḥ
ante antam dadhāti
pra ghā nv asya mahato mahāni iti vijñāta traiṣṭubham savana dharaṇam tasya uktam brāhmaṇam
mahato mahāni iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tata iyāt
upa no haribhiḥ sutam iti niṣkevalyam
yāhi madānām pata upa no haribhir iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tata iyāt
gāyatram gāyatra madhyaṃdino hy eṣa tryahaḥ
abhi tyam devam savitāram oṇyoḥ kavi kratum ity aticchandasā vaiśvadevam pratipadyate
āticchandasam vai ṣaṣṭham ahaḥ
tat tṛtīya savanam aticchandā abhyaśnute
atho prājāpatyam vai ṣaṣṭham ahaḥ
aticchandā vai prajāpatiḥ
tat prājāpatyam rūpam
abhivān anuvaras tasya uktam brāhmaṇam
ud u ṣya devaḥ savitā savāya iti sāvitram
savitā savāya iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tat iyāt
katarā pūrvā katarā aparāyor iti dyāvā pṛthivīyam
pūrva aparā iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tata iyāt
kim u śreṣṭhaḥ kim yaviṣṭho na ājagann ity ārbhavam
śreṣṭho yaviṣṭha iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tata iyāt
idam itthā raudram gūrta vacā iti vaiśvadevam
krāṇā yad asya pitarā maṃhaneṣṭhā iti sthitavat
tad anta rūpam
antaḥ ṣaṣṭham ahaḥ
tiṣṭhati iva vā antam gatvā
kadryan hi tata iyāt
antaḥ ṣaṣṭham ahaḥ
tiṣṭhati iva vā antam gatvā
kadryan hi tata iyāt
tasya dve pariśiṣya ye yajñena dakṣiṇayā samaktā ity etam nārāśaṃsam āvapati
ātmā vai sūktam prajā paśavo nārāśaṃsam
madhya eva tad ātman prajām paśūn ubhaye dadhāti
ahaś ca kṛṣṇam ahar arjunam ca iti vaiśvānarīyam
ahar arjunam ca iti ninartiḥ
antaḥ ṣaṣṭham ahaḥ
nīva vā antam gatvā nṛtyati
kadryan hi tat iyāt
prayajyavo maruto bhrāja dṛṣṭaya iti mārutam
tasya tad eva anta rūpam yat sodarkam
imam stomam arhate jāta vedasa iti jātavedasīyam
tasya tad eva anta rūpam yat sodarkam
mā riṣāma mā riṣāma iti
tad antato ariṣṭyai rūpam
apaḥ ṣaṣṭhena ahnā āpnuvanti
aticchandasam chandas trayas triṃśam stomam raivatam sāma
arvācīm diśam śiśiram ṛtūnām
viśvān devān deva jātam
prajāpatim adhipatim prajāpatim adhipatim
abhijit
abhijitā vai devā abhyajayann imāṃs trīṃl lokān
tasmāt sa tryāvṛc catur udayo bhavati
viśvajitā ajayann imāś catasro diśaḥ
tasmāt sa catur āvṛt try udayo bhavati
abhijid abhijitā vai devā abhyajayan
tad u ha anv iva eva ṣaṣañja
yad ajitam paryaśiṣyata tad viśvajitā ajayan
viśvam ajaiṣma iti vā u viśvajit
tau vā etāv indrāgnī eva yad abhijid viśvajitau
agnir eva abhijit
agnir hi idam sarvam abhyajayat
indro viśvajit
indro hi idam sarvam viśvam ajayat
sa vā abhijid ubhaya sāmā sarva stomo bhavati
rathantaram eva asya pratyakṣam ṣaṣṭham bhavati
ārbhave pavamāne bṛhat
tasmād ubhayāni sūktāni śasyante bārhata rāthantarāṇi
tasya pra vo devāya agnaye yad vāhiṣṭham tad agnaya ity ete ubhe tad ājyam
pra va iti tad rāthantaram rūpam
bṛhad arca vibhāvaso iti bṛhad bārhatim
ubhau mādhucchandasa gārtsamadau praugau sampravayet
vāyavyām purorucam śastvā atha ubhe vāyavye tṛce
aindra vāyavīm pururucam śastvā atha ubhe aindra vāyave tṛce
atha purorucam atha ubhe tṛce
atha purorucam atha ubhe tṛce
evam eva sampravayet
mādhucchandasāny eva pūrvāṇi tṛcāni karoti gārtsamadāny uttarāṇi
tad u vā āhuḥ kim tad ubhau sampravayet
mādhucchandasa eva prauge sati gārtsamadam vaiśvadevam upariṣṭān mādhucchandasasya vaiśvadevasya paryāharet
tad vā atra ekam nirukta bārhatam
viśve devāsa ā gata śṛṇutā ma imam havam
ā idam barhir ni ṣīdata iti
barhir iti tad bārhatam rūpam
atha mādhucchandasam sārasvatam śastvā tasya eva uttamayā paridadhyād iti
aikāhikam prātaḥ savanam syād iti sā sthitiḥ
ekāho vā abhijit
pratiṣṭhā vā ekāhaha pratiṣṭhityā eva
janiṣṭhā ugraḥ sahase turāya iti gaurivītam pūrvam śastvā indra piba tubhyam suto madāya ity etasmin bārhate pañcarce nividam dadhāti
indrasya nu vīryāṇi pra vocam iti hairaṇya stūpam pūrvam śastvā yā ta ūtir avamā yā paramā ity etasmin bārhate navarce nividam dadhāti
evam nu yadi rathantaram pṛṣṭham bhavati
yady u bṛhat
bārhate pūrve śastvā rāthantarayor nividau dadhyād iti
eka sūkte niṣkevalya marutvatīye syātām iti sā sthitiḥ
pibā somam abhi yam ugra tardas tam u ṣṭuhi yo abhibhūty ojā ity abhivatī
tad abhijito rūpam
atha nityam eva aikāhikam tṛtīya savanam
ekāho vā abhijit
pratiṣṭhā vā ekāhaḥ pratiṣṭhityā eva
svar bhānur ha vā āsura ādityam tamasā avidhyat
tasya atrayas tamo apajighāṃsanta etam saptadaśa stomam tryaham purastād viṣuvata upāyan
tasya purastāt tamo apajaghnuḥ
tat purastād asīdat
ta etam eva tryaham upariṣṭād viṣuvata upāyan
tasya upariṣṭāt tamo apajaghnuḥ
tat parastād asīdat
tad ya evam vidvāṃsa etam tryaham ubhayato viṣuvantam upayanti
ubhābhyām eva te lokābhyām yajamānāḥ pāpmānam apaghnate
tān vai svara sāmāna ity ācakṣate
etair ha vā atraya ādityam tamaso aspṛṇvata
tad yad aspṛṇvata
tasmāt svara sāmānaḥ
tad etad ṛcā abhyuditam
yam vai sūryam svar bhānus tamasā avidhyad āsuraḥ
atrayas tam anvavindan na ahy anye aśaknuvann iti
svara sāmāno ha vā etena abhyuktāḥ
kadvanti marutvatīyāni bhavanti
kadvanto niṣkevalyeṣu pragāthāḥ
ko vai prajāpatiḥ
prajāpatiḥ svara sāmānaḥ
ānuṣṭubhāni nividdhānāni bhavanti
āpo vā anuṣṭup
āpaḥ svara sāmānaḥ
adbhir hi idam sarvam anuṣtabdham
ubhayato hy amum ādityam āpo avastāc ca upariṣṭāc ca
tad etad ṛcā abhyuditam
yā rocane parastāt sūryasya yāś ca avastād upatiṣṭhanta āpa iti
ā yajñair deva martya iti prathamasya svara sāmna ājyam āvad rāthantaram
bṛhad vayo hi bhānava iti dvitīyasya bṛhad bārhatam
agna ojiṣṭham ā bhara iti tṛtīyasya āvad rāthantaram
mādhucchandasaḥ prathamasya svara sāmnaḥ praugaḥ
gārtsamado dvitīyasya
auṣṇiha ātreyas tṛtīyasya
teṣām uktam brāhmaṇam
anvāyattā marutvatīyānām pratipad anucarā anvāyattā brāhmaṇaspatyās tryaha rūpeṇa
teṣām uktam brāhmaṇam
kva sya vīraḥ ko apaśyad indram iti prathamasya svara sāmno marutvatīyam kva iti kadvat
kayā śubhā savayasaḥ sanīḍā iti dvitīyasya kayā iti kadvat
ko vai prajāpatiḥ
prajāpatiḥ svara sāmānaḥ
yaj jāyathā apūrvyā ity etasminn u ha eke bṛhatī tṛtīye stotriye anvaham svarāṇy anvāyātayanti
te yadi tathā kuryuḥ
etāv eva stotriyā anurūpāv eṣā dhāyyā
kan navyo atasīnām iti kadvān pragāthas tasya uktam brāhmaṇam
atha rathantarasya yonis tasyā uktam brāhmaṇam
yam indra dadhiṣe tvam iti dvṛco aneka pātitāyai
na id asau bṛhaty ekākinī iva śastā asad iti
indra tubhyam in maghavann abhūma iti vijñāta traiṣṭubham savana dharaṇam tasya uktam brāhmaṇam
yas te sādhiṣṭho avasa ity ānuṣṭubham niṣkevalyam tasya uktam brāhmaṇam
indra kratuṣ ṭam ā bhara ity āvad rāthantaram
ity u vā u prathamasya
kad ū nv asya akṛtam iti kadvān pragāthas tasya uktam brāhmaṇam
atha bṛhato yonis tasyā uktam brāhmaṇam
svaranti tvā sute nara iti dvṛco aneka pātitāyai
na id asau bṛhaty ekākinī iva śastā asad iti
adhvaryo vīra pra mahe sutānām iti vijñāta traiṣṭubham sanava dharaṇam tasya uktam brāhmaṇam
gāyanti tvā gāyatriṇa ity ānuṣṭubham niṣkevalyam tasya uktam brāhmaṇam
ud vaṃśam iva yemira ity udvad bārhatam
ity u vā u dvitīyasya
imā u tvā prūravaso iti pragāthaḥ pāvaka varṇāḥ kavarṇā iti kadvāṃs tasya uktam brāhmaṇam
atha rathantarasya yonir atha bṛhatas tayor uktam brāhmaṇam
dānā mṛgo na vāraṇa iti dvṛco aneka pātitāyai
na id asau bṛhaty ekākinī iva śastā asad iti
idam tyat pātram indra pānam iti vijñāta traiṣṭubham savana dharaṇam tasya uktam brahmaṇam
indram viśvā avīvṛdhann ity ānuṣṭubham niṣkevalyam tasya uktam brāhmaṇam
tvām abhi pra ṇonuma ity abhivat
tad rāthantaram rūpam
ity u vā u tṛtīyasya
evam nu yadi svara pṛṣṭhā bhavanti
yadi vā svara yoniṣu bṛhad rathantare ūḍhe syātām
etad eva śastram avikṛtam
yady u bṛhad rathantare pṛṣṭhe kuryuḥ
prajātā stotriyā anurūpā bārhata rāthantarāḥ prajñātā dhāyyā
sāmnoḥ pragāthau pūrvau śastvā kadvataḥ pragāthān śaṃsanti
uddharati dvecāṃś ca savana dharaṇāni ca
tad āhur na anuṣṭupsu nividam dadhyān mohayati klṛptac chandaso madhyaṃdinam iti
ānuṣṭubhāni pūrvāṇi śastvā kāmasya upāptyai traiṣṭubheṣu nividam dadhāti
arvāg ratham viśva vāram ta ugra iti prathame ahany āvati rāthantare
apādita ud u naś citratama iti dvitīya udvati bārhate
sam ca tve jagmur gira indra pūrvīr iti tṛtīye gatavay anta rūpe
tathā yathā yatham nivid dhīyate
sā enān yathā yatham dhīyamānā sarveṣu ca lokeṣu sarveṣu ca kāmeṣu yathā yatham dadhāti
yadi svarāṇi pṛṣṭhāni bhavanti
bṛhad rathantare eva tarhi sāmagāha pavamāneṣu kurvanti
yadi bṛhad rathantare pṛṣṭhe syātām
svarāṇi tarhi sāmagāḥ pavamāneṣu kurvanti
svarāṇi tv eva pṛṣṭhāni syur iti ha sma āha kauṣītakiḥ
svara sāmāno hy ete
pṛṣṭhair vai devāḥ svargam lokam asprakṣan
tad yat svarāṇi pṛṣṭhāni bhavanti
svargasya eva lokasya spṛṣṭyā iti
pṛṣṭhyasya ṣaḍahasya samūḍhasya yāḥ pūrvasya tryahasya vaiśvadevānām pratipadas tāḥ pratipadaḥ
yāny uttarasya tryahasya tṛtīya savanāni tāni tṛtīya savanāni sānucarāṇi
tad yāni tatra vaiśvadevāni tāny uddhṛtya anyāny anyāny aniruktāni prājāpatyāni parokṣa vaiśvadevāny avadhīyante
pra vaḥ pāntam raghu manyavo andhas tam pratnathā pūrvathā viśvathā īmathā kad itthā nṝnḥ pātram devayatām iti
prati nābhānediṣṭhaḥ
tad vai khalu pratyakṣa vaiśvadevāny eva avadhīyeran
agnir indro varuṇo mitro aryamā iti prathame ahani dyām skabhitvī iti kadvat
devān huve bṛhat śravasaḥ svastaya iti dvitīye jyotiṣ kṛta iti kadvat
uṣāsā naktā bṛhatī supeśasā iti tṛtīye naktā iti kadvat
ko vai prajāpatiḥ
prajāpatiḥ svara sāmānaḥ
te agniṣṭomā vā ukthyā vā saṃtiṣṭhante
agniṣṭomā iti paiṅgyam
brahma varcasino bhavanti ye agniṣṭomān upayanti
ukthyāḥ syur iti ha sma āha kauṣītakiḥ
sa vai yajña kratuḥ samṛddho ya ukthyaḥ
pañcadaśa hy asya stotrāṇi bhavanti
pañcadaśa śastrāṇi
tāni triṃśat stuta śastrāṇi
sa virājam abhisampadyate
śrīr virāḍ anna adyam
śriyo virājo anna adyasya upāptyai śriyo virājo anna adyasya upāptyai
āpas tapo atapyanta
tās tapas taptvā garbham adadhata
tata eṣa ādityo ajāyata ṣaṣṭhe māsi
tasmāt satriṇaḥ ṣaṣṭhe māsidivā kīrtyam upayanti
sa ṣaṇ māsān udann eti ṣaḍ āvṛttaḥ
tasmāt satriṇaḥ ṣaḍ eva ūrdhvān māso yanti ṣaḍ āvṛttān
antareṇa u ha vā etam aśanāyā ca punar mṛtyuś ca
apāśanāyām ca punar mṛtyum ca jayanti ye vaiṣuvatam ahar upayanti
tasya etāni chando rūpāṇi
sūryavad bhānumaj jyotiṣmad rukmavad rucitavadd haryatavad iti
samudrād ūrmir madhumān udārad ity ājyam
samudrādd hy eṣo adbhya udaiti
indra ekam sūryam ekam jajāna iti sūryavat
tad etasya ahno rūpam
tāḥ saṃśastā ekaviṃśatim anuṣṭubhaḥ sampadyante
ekaviṃśo vā eṣa ya eṣa tapati
tad enam svena rūpeṇa samardhayanti
traiṣṭubhaḥ praugaḥ
viṣuvān vā eṣo ahnām
viṣupān chandasām triṣṭup
tad enat svena chandasā samardhayati
kuvid aṅga namasā ye vṛdhāsa iti vāyavyam
avāsayann uṣasam sūryeṇa iti sūryavat
tad etasya ahno rūpam
ata eva uttaram tṛcam aindravāyavam yāvat taras tanvo yāvad oja iti
yāvan naraś cakṣasā dīdhyānā ity etena rūpeṇa
ud vām cakṣur varuṇa supratīkam iti maitrāvaruṇam
devayor eti sūryas tatanvān iti sūryavat
tad etasya ahno rūpam
ā gomatā nāsatyā rathena ity āśvinam
tasya ūrdhvam bhānum savitā devo aśred iti tṛtīyā bhānumatī
tad etasya ahno rūpam
ā no deva śavasā yāhi śuṣminn ity aindram
tanūṣu śūrāḥ sūryasya sātāv iti sūryavat
tad etasya ahno rūpam
pra brahma etu sadanād ṛtasya iti vaiśvadevam
vi raśmibhiḥ sasṛje sūryo gā iti sūryavat
tad etasya ahno rūpam
uta syā naḥ sarasvatī juṣoṇā iti sārasvatam
dvāra āvṛtasya subhage vyāvar ity etena rūpeṇa
eṣa vā u vāsiṣṭhas tṛca klṛptas traiṣṭubhaḥ praugaḥ
prajāpatir vai vasiṣṭhaḥ
sa tantā yajñasya
sa punas tatāv ayāta yāmā bhavati
prajāpatāv eva tat sarvān kāmān ṛdhnuvanti
tad āhur na traiṣṭubham prātaḥ savanam syān mohayati klṛptac chandaso yajña mukham iti
aikāhikam eva syāt
jyotir vā ekāhaḥ
jyotir eṣa ya eṣa tapati
jyotiṣā eva taj jyotiḥ samardhayati
tasya pra vo devāya agnaye tvam hi kṣaitavad yaśa ity ete ubhe tad ājyam
tā ekaviṃśatim anuṣṭubhas tāsām uktam brāhmaṇam
mādhucchandasaḥ praugas tasya uktam brāhmaṇam
kayā śubhā savayasaḥ sanīḍā iti marutvatīyam
śubhā bhā ity etena rūpeṇa
tyam su meṣam mahayā svarvidam iti jāgatam adhārayo divyā sūrya dṛśa iti sūryavat
tad etasya agno rūpam
janiṣṭhā ugraḥ sahase turāya ity etasmiṃs traiṣṭubhe nividam dadhāti
apa dhvāntam ūrṇuhi pūrdhi cakṣur ity etena rūpeṇa
tā vā ubhayyas triṣṭub jagatyaḥ śasyante
triṣṭub jagatyor ha vā eṣa āhita ādityaḥ pratiṣṭhitas tapati
tad enam pratyakṣam āpnuvanti
bṛhad etasya ahnaḥ pṛṣṭham syād iti ha eka āhuḥ
bārhato vā eṣa ya eṣa tapati
tad enam svena rūpeṇa samardhayanti
bṛhad etat tapati iti vadantaḥ
atho apṛṣṭham vā etad yan mahā divā kīrtyam
atha ete eva pratyakṣe pṛṣṭhe yad bṛhad rathantare
tasmād bṛhad eva etasya ahnaḥ pṛṣṭham syād iti
yady u sūryavati pragāthe bṛhat kuryuḥ
tasmād bṛhad eva etasya ahnaḥ pṛṣṭham syād iti
yady u sūryavati pragāthe bṛhat kuryuḥ
sūryavataś ca pragāthān etasya eva ahno rūpeṇa
indraḥ kila śrutyā asya veda ity uktha mukhīyā sa hi jiṣṇuḥ pathikṛt sūryāya iti sūryavatī
tad etasya ahno rūpam
mahā divā kīrtyam eva etasya ahnaḥ pṛṣṭham syād iti sā sthitiḥ
asau vā etat pratyakṣam sāma yo asau tapati yan mahā divā kīrtyam
tad enam svena sāmnā samardhayanti
tadd ha eke triṣṭupsu kurvanti
traiṣṭubho vā eṣa ya eṣa tapati
tad enam svena rūpeṇa samardhayanti
bṛhatīṣu syād ity u ha eka āhuḥ
bārhato vā eṣa ya eṣa tapati
tad enam svena rūpeṇa samardhayanti
jagatīṣu syād iti tv eva sthitam
jāgato vā eṣa ya eṣa tapati
tad enat svena chandasā samardhayati
vibhrāḍ bṛhat pibatu somyam madhv iti stotriyas tṛco viśva bhrāḍ bhrājo mahi sūryo dṛśa iti vivān bhrājiṣmānt sūryavān
tad etasya ahno rūpam
vi sūryo madhye amucad ratham diva ity anurūpo vivānt sūryavān
jāgatam u vai samānam chandaḥ
viśvahā tvā sumanasaḥ sucakṣasa iti tv eva sthitaḥ saruyaḥ sauryasya
jyog jīvāḥ prati paśyema sūryā ity etena rūpeṇa
baṇ mahān asi sūrya iti sūryavānt sāma pragāthaḥ
tad etasya ahno rūpam
atha bṛhad rathantarayor yonī śaṃsati
indraḥ kila śrutyā asya veda ity ukthya mukhīyā sa hi jiṣṇu pathikṛt sūryāya iti sūryavatī
tad etasya ahno rūpam
śam no bhava cakṣasā śam no ahnā iti tv eva sthitā saurī sauryasya
tat sūrya draviṇam dhehi citram ity etena rūpeṇa
ya eka idd havyaś carṣaṇīnām iti traiṣṭubham
divyāni dīpayo antarikṣā ity etena rūpeṇa
evam nu yadi mahā divā kīrtyam pṛṣṭham bhavati
yady u vai bṛhat sva yonau kuryuḥ
bṛhata ātānam śastvā rathantarasya yonim śaṃsati
indraḥ kila śrutyā asya veda ity ukthya mukhīyā sa hi jiṣṇuḥ pathikṛt sūryāya iti sūryavatī
tad etasya ahno rūpam
dyaur na ya indra abhi bhūma arya iti traiṣṭubham indraḥ kutsāya sūryasya sātāv iti sūryavat
tad etasya ahno rūpam
na cet sva yonau
śrāyanta iva sūryam iti sūryavānt stotriyaḥ
tad etasya ahno rūpam
yad dyāva indra te śatam ity anurūpaḥ sahasram sūryā iti sūryavān
tad etasya ahno rūpam
yaḥ satrāhā vicarṣaṇir iti sāma pragāthas tanūṣv apsu sūrya iti sūryavān
tad etasya ahno rūpam
atha bṛhad rathantarayor yonī śaṃsati
indraḥ kila śrutyā asya veda ity uktha mukhīyā tasyā uktam brāhmaṇam
ya eka idd havyaś carṣaṇīnām iti traiṣṭubham tasya uktam brāhmaṇam
evam nu yadi bṛhat sva yonau vā asva yonau vā kuryuḥ
anubhaya sāmānam cet kuryuḥ
samānam okthya mukhīyāyai
uddhared bṛhad rathantarayor yonī
tam u ṣṭuhi yo abhibhūty ojā iti traiṣṭubham
gīrbhir vardha vṛṣabham carṣaṇīnām ity etena rūpeṇa
samānam uttaram
abhi tyam meṣam puru hūtam ṛbmiyam iti jāgatam ād it sūryam divya ārohayo dṛśa iti sūryavat
tad etasya ahno rūpam
tā vā ubhayyas triṣṭup jagatyaḥ śasyante
triṣṭub jagatyor ha vā eṣa āhita ādityaḥ pratiṣṭhitas tapati
tad enam pratyakṣam spṛśanti
pra te mahe vidathe śaṃsiṣam harī iti
tasya nava śastvā āhūya nividam dadhāti
āviṣ kṛdhi haraye sūryāya iti sūryavat
tad etasya ahno rūpam
sarva hareś catasro abhyudaiti
ā satyo yātu maghavān ṛjīṣī ity ekaviṃśatiḥ
mahi jyotī rurucur yadd ha vastor ity etena rūpeṇa
tāḥ pañcaviṃśatiḥ
viśvajite dhanajite svar jita iti ṣaḍ jagatyaḥ
indrāya somam yajatāya haryatam ity etena rūpeṇa
tā ekatriṃśat
tāsu jagatīṣu dūrohaṇam rohati
jāgato vā eṣa ya eṣa tapati
yajamānā dūrohaṇaḥ
etam eva tad yajamānā rohanti
tad antarikṣa lokam āpnuvanti
tri pacchas tṛtīyam
tad amuṃl lokam āpnuvanti
kevalīm sa āveśaḥ
tripaccho ardharcaśaḥ pacchaḥ
tad asmiṃl loke pratitiṣṭhanti
pratiṣṭhāyām apracyutyām
sā eṣā dūrohaṇīyā saṃśastā sapta jagatyaḥ sampadyante
tā aṣṭa triṃśat
eṣa pra pūrvīr ava tasya caṃriṣa iti jāgatam ṣaḍṛcam indram siṣakty uṣasam na sūrya iti sūryavat
tad etasya ahno rūpam
tāś catuś catvāriṃśat
pataṅgam aktam asurasya māyayā iti tisraḥ
tām dyotamānām svaryam manoṣām ity etena rūpeṇa
tāḥ sapta catvāriṃśat
urum no lokam anu neṣi vidvān iti triḥ śastayā paridhānīyayā
svarvaj jyotir abhayam svasti ity etena rūpeṇa
tāḥ pañcāśat
pūrvā eka pañcāśat
tā eka śatam ṛco bhavanti
śata āyur vai puruṣaḥ śata parvā śata vīryaḥ śata indriyaḥ
upa yā eka śatatamī sa yajamāna lokaḥ
tad atra eva yajamānānt saṃskurvanti
tad atra yajamānānt saṃskṛtya ādau mahā vratīyena ahnā prajanayanti iti paṅgī sampat
atha kauṣītakeḥ
samānam okthya mukhīyāyai
ṛtur janitrīyam trayodaśarcam uddhṛta bṛhad rathantare
tasya eva ekādaśa sva yonau
nava anyatra
tad rūpā minan tad apā eka īyata ity etena rūpeṇa
ā indra yāhi haribhir iti pañcadaśa
sarūpair ā su no gahi ity etena rūpeṇa
baror ekādaśa śastvā nividam dadhāti
madhya ekaśatasya eka pañcāśatam śastvā dve baror abhyudaiti
ā satyo yātu maghavān ṛjīṣī ity ekaviṃśatis tās trayoviśaṃtiḥ
viśvajita iti ṣaṭ tā ekayāna triṃśat
dūrohaṇīyāḥ sapta tā ṣaṭtriṃśat
abhūr eko rayi pate rayīṇām iti traiṣṭubham pañcarcam daśa prapitve adha sūryasya iti sūryavat
tad etasya ahno rūpam
tā eka catvāriṃśat
tyam ū ṣu vājinam deva jūtam iti tārkṣyas tisraḥ
sūrya iva jyotiṣā apas tatāna ity etena rūpeṇa
tāś catuś catvāriṃśat
pataṅgas tisras tāḥ sapta catvāriṃśat
urum no lokam anu neṣi vidvān iti triḥ śastayā paridhānīyayā tāḥ pañcāśat
pūrvā eka pañcāśat
tā ekaśatam ṛco bhavanti tāsām uktam brāhmaṇam
yuñjate mana uta yuñjate dhiya iti sāvitram uta sūryasya raśmibhiḥ samucyasi iti sūryavat
tad etasya ahno rūpam
te hi dyāvā pṛthivī viśva śambhuvā iti dyāvā pṛthivīyam devo devī dharmaṇā sūryaḥ śucit iti sūryavat
tad etasya ahno rūpam
kim u śreṣṭhaḥ kim yaviṣṭho na ājagann ity ārbhavam
yad āvākhyac camasān caturaḥ kṛtān ity avākhyad ity etena rūpeṇa
devān huve bṛhat śravasaḥ svastaya iti vaiśvadevam ye sūryasya jyotiṣo bhāgam ānaśur iti sūryavaj jyotiṣmat
tad etasya ahno rūpam
vaiśvānarāya dhiṣaṇām ṛtā vṛdha iti vaiśvānarīyam rurucānam bhānunā jyotiṣā mahām iti rucitavad bhānumaj jyotiṣmat
tad etasya ahno rūpam
prayajyavo maruto bhrājad ṛṣṭaya iti mārutam virokiṇaḥ sūryasya iva raśmaya iti sūryavat
tad etasya ahno rūpam
vediṣade priya dhāmāya sudyuta iti jāta vedasīyam
jyotī ratham śukra varṇam tam ohanam ity etena rūpeṇa
ity āgnimāruta sūktāni
ity etasya ahnaḥ sūktāni
tad agniṣṭomaḥ saṃtiṣṭhate
jyotir vā agniṣṭomaḥ
jyotir eṣa ya eṣa tapati
jyotiṣy eva taj jyotiḥ pratiṣṭhāpayanti
te amṛtatvam āpnuvanti ye vaiṣuvatam ahar upayanti
uprād ity asyās tam ayād etad ahaḥ saṃsthāpayiṣeyuḥ
saprātar anuvākam etad ahar divā kīrtyam bhavati
saprātar anuvākena sapatnī samyājena etena ahnā purād ity asyās tam ayāt samīpseyuḥ
agnim manye pitaram agnim āpim ity etayā hotā tad ahaḥ prātar anuvākam pratipadyate
āpim ity āpo revatyai rūpeṇa
divi śukram yajatam sūryasya iti sūryavatī
tad etasya ahno rūpam
tad u ha sma āha kauṣītakiḥ
prajāpatir vai prātar anuvākaḥ
na tamasa etam yathā yatham eva tam upākuryuḥ
tat tasya samṛddham
tathā yathā yatham upāṃśv antaryāmau hūyete
tad u tayoḥ samṛddham iti
vasiṣṭham āprī sūktam sam raśmibhis tatanaḥ sūryasya iti sūryavat
tad etasya ahno rūpam
śukra etasya ahnaḥ piṅga akṣo hotā syād iti ha eka āhuḥ
amum vā etena ahnā īpsanti yo asau tapati
tad yathā śreyāṃsam āharann upeyād evam tat
yathā upapādam iti tv eva sthitam
śastreṇa eva etasya ahno rūpam sampādyiṣeyuḥ
sauryaḥ paśur upālambhyaḥ savanīyasya
sa upāṃśu bhavati
sa yas tam nirbrūyāt
yas tam tatra brūyāt
duścarmā kilāsī bhaviṣyati iti tathā ha syāt
te vā ete catvāra eva paśava upāṃśu bhavanti
sauryaḥ sāvitraḥ prājāpatyo vāg devatya iti
atha anye niruktāḥ
atha trīnt svara sāmna āvṛttān upayanti teṣām uktam brāhmaṇam
trayodaśam adhicaram māsam āpnuvanti yad viśvajitam upayanti
etāvān vai saṃvatsaro yad eṣa trayodaśo māsaḥ
tad atra eva sarvaḥ saṃvatsara āpto bhavati
tam āhur ekāhaḥ ṣaḍaha iti
yady anvaham ṣaḍahe kriyate
ekāhe tad viśvajiti kriyate
tad vā idam bahu viśva rūpam viśvajiti kriyate
yat sarvāṇi pṣṭhāni sarve stomā ucca avacāḥ samavadhīyante
vairājam eva asya pratyakṣam pṛṣṭham bhavati
mādhyaṃdine pavamāne rathantaram
bṛhat tṛtīye pavamāne kriyate
śākvaram maitrāvaruṇasya
vairūpam brāhmaṇācchaṃsinaḥ
raivatam acchāvākasya
ta etam trayodaśam adhicaram māsam āpnuvanti
etadd hi trayodaśam
pṛṣṭhyāny upayanti
tasya agnim naro dīdhitibhir araṇyor iti vairājam ājyam
vairājam pṛṣṭham tasya uktam brāhmaṇam
vāsiṣṭham ājyam
vāsiṣṭham pṛṣṭham tasya uktam brāhmaṇam
mādhuc chandasaḥ praugas tasya uktam brāhmaṇam
kayā śubhā savayasaḥ sanīḍā iti marutvatīyam
kadvat kayā śubhīyam
ko vai prajāpatir viśvajit
yāv eva amū vairājasya stotriya anurūpau ta stotriya anurūpau
tayos tathā eva nyūṅkhayati yathā adaś caturthe ahan
na hi vairājam tat sthānam anyūṅkhanāya
tad id āsa bhuvaneṣu jyeṣṭham iti niṣkevalyam
yajño vai bhuvaneṣu jyeṣṭhaḥ
yajña u vai prajāpatir viśvajit
atha yat ṣaṣṭhasya ahnas tṛtīya savanam tat tṛtīya savanam
prājāpatyam vai ṣaṣṭham ahaḥ
prajāpatir viśvajit
aikāhikī pratipad
ekāho vai viśvajit
pratiṣṭhā vā ekāhaḥ pratiṣṭhityā eva
tad āhur atha kasmād viśvajiti sarva pṛṣṭha ekāhe tṛtīya savane śilpāni śasyante kasmād agniṣṭome madhyaṃdina iti
ye vā ime avāñcaḥ prāṇās tāni śilpāni
puruṣo vai yajñaḥ
tasya ya ūrdhvā prāṇās tat prātaḥ savanam
ātmā madhyaṃdinaḥ
ye avāñcas tat tṛtīya savanam tāi śilpāni
tasmāt tṛtīya savane śilpāni śasyante
etadd hy eṣām āyatanam
atha yad agniṣṭome satriye sāṃvatsarike viśvajiti sarva pṛṣṭhe madhyaṃdine śilpāni śasyante
ātmā vai pṛṣṭhāni
prāṇāḥ śilpāni
na vā antareṇa ātmānam prāṇāḥ khyāyante
na prāṇān antareṇa ātmā
no etan nānā
tasmād agniṣṭoma eva api madhyaṃdine śilpāni śasyante
na it prāṇebhya ātmānam apādadhāni iti
atho prajāpatir vai viśvajit
sarvam vai prajāpatir viśvajit
tat sarveṇa sarvam āpnoti ya evam veda
tatra agni mārute raudrīm śastvā hotā evayā marutam paṅkti śaṃsam śaṃsati
pāṅkto vai yajño yajñasya eva avāptyai
na id acchāvākasya śilpam antarayāma iti
atho rudro vai jyeṣṭhaś ca śreṣṭhaś ca devānām
aticchandāś chandasām
viśvajid ekāhānām
tad enat svena chandasā samardhayati
tasya tisṛṣu nyūṅkhayati
nyūṅkhayitum ced driyeta
sarvāsv eva nyūṅkhayet
annam vai nyūṅkhaḥ
annam prāṇaḥ
prāṇāḥ śilpāni
prāṇa eva tat prāṇān dadhāti
atho viśvajitā vai prajāpatiḥ sarvāḥ prajā ajanayat sarva udajayat
etad vā eṣa jāyate viśvajitā yo yajate
tasmān nyūṅkhayati
nyūṅkhamānaka iva vai prathamam cicarṣaṃś carati
tad enam amṛtāt chandaso amṛtatvāya prajanayanti
te amṛtatvam āpnuvanti ye viśvajitam upayanti
so agniṣṭomaḥ saṃtiṣṭhate
yaḥ satriyaḥ sāṃvatsariko viśvajit
pratiṣṭhā vā agniṣṭomaḥ pratiṣṭhityā eva
ekāha u ced viśvajid rātri satrasya vā viṣuvān atirātra eva syāt
sa kṛtsno viśvajid yo atirātraḥ
ardham vai viśvajito ahnā kriyate
ardham rātryā
sarva parājid u ha eva sa yo anyatra sarva vedasād vā satrād vā kriyate
sarva jyānir ha eva sā
yo anyatra viśvajitaḥ sarvam dadāti
viśvajic cet sarvam eva
sarvam u ced viśvajid eva
yo ha vai na sarvam dadāmi iti bruvan
kartapatyam eva taj jīyate pra vā mīyate iti ha sma āha
sahasram vā enam avarundha iti ha sma āha kauṣītakiḥ
sarvam vai tad yat sahasram
sarvam viśvajit
tat sarveṇa sarvam āpnoti ya evam veda
vatsac chavīn paridadhīta
riricāna iva vā etasya ātmā bhavati yaḥ sarvam dadāti
vatsam vai paśavo vāñchanti
punar mā paśavo vāñchantv iti
udumbare vaset
ūrg vā anna adyam udumbaraḥ
ūrjo anna adyasya upāptyai
naiṣāde vaset
etad vā avara ardhyam anna adyam nan naiṣādaḥ
avara ardhyasya anna adyasya upāptyai
vaiśye vaset
vaiśyo vai puṣyati iva
yad vaiśye anna adyam tasya upāptyai
kṣatriye vaset
etad vai para ardhyam anna adyam yat kṣatriyaḥ
para ardhyasya anna adyasya upāptyai
brāhmaṇe samān gotre vaset
yat samāne gotre anna adyam tasya upāptyai
saṃvatsaram cared adhaḥ saṃveśya phāla kṛṣṭāśya pratigṛhṇan na annam yācann idam tat tad anuvasānaḥ
tat tena anuvaste
dvādaśa rātram caritvā atha anyasyai bubhūṣāyai syād iti ha sma āha kauṣītakiḥ
dvādaśa vai māsāḥ saṃvatsaraḥ
sā saṃvatsarasya pratimā iti
prājāpatyāny aniruktāni hotrāṇām ājyāni bhavanti
tasya tā naḥ śaktam pārthivasya yuñjanti bradhnam aruṣam tā hi śaśvanta īḍate tam īḍiṣva yo arciṣā iti vā stotriyāḥ
ye ṣaṣṭhasya ahnaḥ stotriyās te viśvajito anurūpāḥ
prājāpatyam vai ṣaṣṭham ahaḥ
prajāpatir viśvajit
itare pañca tad uktham
paryāsaiḥ paridadhati
pratiṣṭhā vai paryāsāḥ
pratiṣṭhityā eva pratiṣṭhtyā eva
dvātriṃśī prathamo māso dvātriṃśy uttamaḥ
dvātriṃśad akṣara anuṣṭup
vāg anuṣṭup
tad vācā prayanti
vācam anūtttiṣṭhanti
aṣṭāviṃśināv abhito viṣuvantam māsau
aṣṭāviṃśaty akṣara uṣṇik
auṣṇihyo grīvāḥ
atha etat śiro yajñasya yad viṣuvān
grīvā eva tat kalpayitvā tāsu śiraḥ pratidadhati
tad āhuḥ katareṣām eṣo ahnām avareṣām pareṣām iti
na avareṣām na pareṣām ity āhuḥ
ubhayeṣām vā eṣo ahnām
ubhayāni vai tasya etāny ahāni
tad āhuḥ kati ṣaḍahāḥ saṃvatsara iti
ṣaṣṭiḥ ṣaḍahāḥ ṣaḍahaśaḥ
tad etad avyavalambi saṃvatsara ayaṇam
tad ya evam saṃvatsarasya ahāni yuñjanti
ta etānt sarvān kāmān ṛdhnuvanti ye saṃvatsare
atha ye ato anyathā saṃvatsarasya ahāni yuñjanti
na te tānt sarvān kāmān ṛdhnuvanti ye saṃvatsare
atha ha eka ūrdhvān eva māsān upayanty ūrdhvāny ahāni
ūrdhvam vā u vayam saṃvatsaram rohāma iti vadantaḥ
māsā eva āvarteran na ahāni ity eke
ya eva eṣa pṛṣṭhyaḥ ṣaḍahaḥ punaḥ parastāt paryeti tena māsā āvṛttā iti vadantaḥ
tad āhur vidūra rūpam vā etad yat trivṛc ca trayas triṃśaś ca stomau
tad yathā giri śikharāt kartam abhi praskanded evam tat stoma kṛntatram
tasmād eva ahāni varteran
no māsā astoma kṛntatratāyā iti
atha ato go āyuṣor mīmāṃsā
vihṛte go āyuṣī upeyuḥ
ahorātre vai go āyuṣī
vihṛte vā ime ahorātre anyonyasmin
atho dyāvā pṛthivī vai go āyuṣī
vihṛte vā ime dyāvā pṛthivī anyonyasmin
atho prāṇa apānau vai go āyuṣī
vihṛtau vā imau prāṇa apānāv anyonyasmin pratitiṣṭhataḥ
te ha eka ūrdhve upayanty ūrdhve upetavye go āyuṣī iti
anvābhiplavikāḥ stomā āvartatnte daśarātram anupṛṣṭhyas stomā iti vadantaḥ
tad yad eva idam dvitīyam ahar yac ca tṛtīyam ete vā u go āyuṣī
atha kaścit śastre vā anuvacane vā pramatta upahanyād vicikitsā vā syād upahatam abuddham atikrāntam manyamāno manasā vṛtta antam īkṣamāṇo vinivṛtya upahatam anupahatam kṛtvā ānantaryāt prayogaḥ syād vṛtta antād iti mīmāṃsante
atha ha sma āha paiṅgyo na ānantaryāt prayogaḥ syād atirikto vā eṣa mantraḥ syād yo avacanād dvir ucyate
tasmān na āntaryāt prayogaḥ syād iti ha sma āha paiṅgyaḥ
atha ha sma āha kauṣītakiḥ parimita phalāni vā etāni karmāṇi yeṣu parimito mantra gaṇaḥ prayujyate
atha aparimita phalāni yeṣu aparimito mantra gaṇaḥ prayujyate
mano vā etad yad aparimitam prajāpatir vai mano yajña u vai prajāpatiḥ svayam vai tad yajño yajñasya juṣate yan mano manasas tasmād ānantaryāt prayogaḥ syād iti ha sma āha kauṣītakir
mitam ha vai mitena jayaty amitam amitena aparimitasya avaruddhyā anulbaṇam etad iti ha sma āha kauṣītakir
na āhutim juhuyāt tathā ha yajamānaḥ svargāṃl lokānt sarvān kāmān sarvā aṣṭīḥ sarvam ca amṛtatvam āpnoti sarveṣām ca bhūtānām śraiṣṭhyam svārājyam ādhipatyam paryeti yasya evam kriyate
atha yady ūrdhvam paridhānāt praṇava vaṣaṭ kārayor vā ūrdhvam yājyā puronuvākyayor budhyeta atikrāntam ulbaṇam etasyām velāyām bhavati iti ha sma āha prāgahiḥ
tasmān na etasyām velāyām atikrāntam ulbaṇam sadasyo bodhayeta iti ha sma āha paiṅgyaḥ
sthāṇum vā ṛcchati garte vā patati dhīyate vā pra vā mīyata iti ha sma āha yady atikrāntam ulbaṇam sadasyo bodhayeta
kṛtasya anāvṛttir iti ha sma āha āruṇir guṇa lopa iti śvetaketus tasmān na atikrāntam ulbaṇam sadasyo bodhayeta iti ha sma āha paiṅgyaḥ
aṃho vā etad yajñasya yady atikrāntam ulbaṇam sadasyo bodhayeta iti tasmān na atikrāntam ulbaṇam sadasyo bodhayeta iti ha sma āha paiṅgyaḥ
atha ha sma āha daivodāsiḥ pratardano naimiṣīyāṇām satram upagamya upāsyad ya vicikitsām papraccha yady atikrāntam ulbaṇam sadasyo bodhayeta ṛtvijām vā anyatamo budhyeta katham vo anulbaṇam syāt iti
ta u ha tūṣṇīm āsus teṣām alīkayur vācaspato brahmā āsa sa ha uvāca na aham etad veda hanta pūrveṣām ācāryam sthaviram jātūkarṇyam pṛchāni iti
tam ha papraccha yady atikrāntam ulbaṇam kartā vā svayam budhyeta anyo vā bodhayeta katham tad ulbaṇam anulbaṇam bhavet punar vacanam vā nigadam vā yājyām vā yad vā anyat sarvam tat punar brūyād iti yāvan mātram ulbaṇam tāvad brūyād ṛcam vā ardharcam vā pādam vā padam vā varṇam vā iti ha sma āha jātūkarṇyaḥ
atha ha sma āha kauṣītakir na mantram punar brūyān na āhutim juhuyād anulbaṇam etad iti ha sma āha kauṣītakiḥ
yadd hi hotāro yajñasya kiṃcid ulbaṇam abudhyamānāḥ kurvanti sarvam tad agnir daivo hotā anulbaṇam karoti tad etad ṛcā abhyuditam
yat pākatrā manasā dīna dakṣā na yajñasya manvate martyāsaḥ agniṣ ṭadd hotā kratuvid vijānan yajiṣṭho devām ṛtuśo yajāti iti yac ca āha saṃsthite yajñe ayāḍ yajñam jātavedā ity ayākṣīd imam yajñam jātavedā iti tad āha antaraḥ pūrvo asmin niṣadya iti yad āha agnir ha daivo hotā mānuṣādd hotuḥ pūrvo niṣadya yajata iti tad āha āśiṣam eva uttareṇa ardharcena vadati pūrvayā vā ṛcā
ṣaṣṭhe vā ahan devāḥ stomāṃś ca māsāṃś ca āpnuyuḥ
ta āptvā stomān etān eva pṛṣṭhya stomān dvandvam samāsyan
kuto hy anyam stomam āhariṣyan
tāv etau trivṛt pañcadaśau stomau saptamam ahar vahataś catur viṃśa stomo bhūtvā
atha etau saptadaśa triṇavau navamam ahar vahato aṣṭā catvāriṃśa stomo bhūtvā
atha etāv ekaviṃśa trayas triṃśau stomau navamam ahar vahato aṣṭā catvāriṃśa stomo bhūtvā
teṣām gāyatryā prathamo mitas triṣṭubhā dvitīyo jagatyā tṛtīyaḥ
tad yac chandobhir mitāḥ
tasmāc chandomāḥ
atha yāḥ ṣaṭ stotriyā aṣṭā catvāriṃśam stomam atiyanti
tās tā ṛtava ity āhuḥ
ṣaḍḍ hy ṛtavaḥ
tābhir daśamam ahas tāyate
antḥ ṣaṣṭham ahaḥ
atha punas tatir eva saptamam ahaḥ
tasmāt tatavanti saptame ahant sūktāni śasyante prāyaṇīya rūpeṇa
punaḥ prāyaṇīyam hi saptamam ahaḥ
pra vaḥ śakrāya bhāvane bharadhvam ity ājya pravat
pravad vai prathamasya ahno rūpam
traiṣṭubhaḥ praugaḥ
pra vīrayā śucayo dadrire vām iti vāyavyam pravat
pravad vai prthamasya ahno rūpam
ata eva uttaram tṛcam aindrāvāyavam te satyena manasā dīdhyānā iti
svena yuktāsaḥ kratunā vahanti iti yuktavat
yuktavad vai prathamasya ahno rūpam
ud vām cakṣur varuṇa supratīkam iti maitrāvaruṇam
devayor eti sūryas tatanvān iti tatavat
tatavad vai saptamasya ahno rūpam
ā gomatā nāsatyā rathena ā no deva śavasā yāhi śuṣṇin pra vo yajñeṣu devayanto arcanpra kṣodasā dhāyasā sasra eṣa iti
ehi vā vai pra iti vā prāyaṇīya rūpam
tasmād āvanti ca pravanti ca saptame ahant sūktāni śasyante prāyaṇīya rūpeṇa
punaḥ prāyaṇīyam hi saptamam ahaḥ
tad āhur yat kiṃca chandaḥ prātaḥ savane yujyeta ardharcaśa eva tasya śastram iti gāyatryai rūpeṇa atho prātaḥ savana rūpeṇa iti
tad u ha sma āha kauṣītakiḥ
na triṣṭub jagatyāv etat sthāne ardharcaśaḥ śastrāya
yady api prātaḥ savane yujyetām
paccha eva enayoḥ śastram iti sā sthitiḥ
bṛhat pṛṣṭham rāthantaram śastram
tan mithunam prajātyai rūpam
kaya śubhā savayasaḥ sanīḍā iti marutvatīyam
tad etat saṃjñā śrīḥ sūktam
etena ha vā indraś ca marutaś ca samajānata
abhisaṃjānate ha vā asmai svā śraiṣṭhyāya ya evam veda
kayā matī kuta etāsa eta ity āvad rāthantaram
tyam su meṣam mahayā svarvidam iti jāgatam
aindram vavṛtyām avase suvṛktibhir ity āvad rāthantaram
traiṣṭubha jāgate jāgatam jagan madhyaṃdino hy eṣa tryahaḥ
tad āhur yad rathantaram pṛṣṭham saptamasya ahna āyatanena atha kasmād anvaham bṛhat kriyata iti
tāni vā etāny ahāni mahā stomāni bhavanti
tasmād anvaham bṛhat kriyate
eteṣām eva ahnām sabalatāyai
eteṣām chandomānām asamavaplutāyā iti
bṛhata ātānam śastvā rathantarasya yonim śaṃsati
na āha eva naḥ pitā yo anya vādam sā eva āsīd iti ha sma āha kauṣītakiḥ
yatra tu kvaca ete sāmanī samāne ahant samnipatetām
anv eva tatra itarasya itarasya vā yonim anuśaṃset
yady u kaṇva rathantaram kuryuḥ
na asya yonim anuśaṃset
na hy anyeṣām pṛṣṭhānām yoniḥ śasyā bhavati iti
tam u ṣṭuhi yo abhibhūty ojā tyam meṣam puru hūtam ṛgmiyam ity ubhe abhivatī
tad rāthantaram rūpam
traiṣṭubha jāgate jāgatam jagan madhyaṃdino hy eṣa tryahaḥ
dve dve sūkte niṣkevalya marutvatīyayoḥ śasyete prathame chandome
dvipād yajamānaḥ
pratiṣṭhityai
tāni catvāri sampadyante
paśavo vai chandomāḥ
catuṣṭayā vai paśavaḥ
atho catuṣpādāḥ paśūnām eva āptyai
tat savitur vareṇyam iti sāvitram
dhiyo yo naḥ pracodayād iti pravat
pravad vai prathamasya ahno rūpam
pretām yajñasya śambhuvā iti dyāvā pṛthivīyam pravat
pravad vai prathamasya ahno rūpam
ayam devāya janmana ity ārbhavam
stomo viprebhir āsaya ity āvat
āvad vai prathamasya ahno rūpam
ṛju nītī no varuṇa iti vaiśvadevam nītavat
nītavad vai saptamasya ahno rūpam
ā ayāhi vanasā saha iti dvipadā āvat
āvad vai prathamasya ahno rūpam
omāsaś carṣaṇī dhṛta iti vaiśvadevam
viśve devāsa ā gata ity āvat
āvad vai prathamasya ahno rūpam
gāyatram gāyatra tṛtīya savano hy eṣa tryahaḥ
vaiśvānaro na ūtaya iti vaiśvānarīyam
ā pra yātu parāvata ity āvat
āvad vai prathamasya ahno rūpam
pra yad vas triṣṭubham iṣam iti mārutam pravat
pravad vai prathamasya ahno rūpam
arcantas tvā havāmaha iti jātavedasīyam
tvayā yajñam vi tanvata iti tatavat
tatavad vai saptamasya ahno rūpam
gāyatram gāyatra tṛtīya savano hy eṣa tryahaḥ
ity āgnimāruta sūktāni
ity etasya ahnaḥ sūktāni
tad ukthyam saṃtiṣṭhate
tasya sāptir yā prathamasya ahnaḥ
ayam vai lokaḥ prathamaś chandomaḥ
antarikṣa loko dvitīyaḥ
asau lokaḥ uttamaḥ
tasmān mahadvanti madhyame ahant sūktāni śasyante
mahadd hi idam antarikṣam
atho abhyārabdhavanti syuḥ
param eva etad ahar abhivadati
param eva etad ahar abhyārabhya vasanti iti ha sma āha kauṣītakiḥ
agniḥ vo devam agnibhiḥ sajoṣā ity ājyam
yadā mahaḥ saṃvaraṇād vyasthād iti mahadvat sad abhyārabdhavat
traiṣṭubhaḥ praugaḥ
kuvid aṅga namasā ye vṛdhāsa iti vāyavyam vṛddhavat
mahadvadd hy etad ahaḥ
ata eva uttaram tṛcam aindra vāyavam yāvat taras tanvo yāvad oja iti
yāvan naraś cakṣasā dīdhyānā ity abhyārabdhavat
prati vām sūra udite sūktair iti maitrāvaruṇam
mitram huve varuṇam pūta dakṣam ity abhyārabdhavat
apa svasur uṣaso nag jihīta ity āśvinam
aśvā maghā go maghā vām huvema ity abhyārabdhavat
ayam soma indra tubhyam sunva ity aindram
brahman vīra brahma kṛtim juṣāṇa ity abhyārabdhavat
pra brahmāṇo aṅgiraso nakṣanta iti vaiśvadevam
pra krandanur nabhanyasya vetv ity abhyārabdhavat
uta syā naḥ sarasvatī juṣāṇa iti sārasvatam
vardha śubhre stuvate rāsi vājān iti vṛddhavat
mahadvadd hy etad ahaḥ
rāthantaram pṛṣṭham bārhatam śastram
tan mithunam prjātyai rūpam
mahān indro nṛvadā carṣaṇiprā iti traiṣṭubhānām prathamam marutvatīyānām
mahadvat sad abhyārabdhavat
imā u tvā purutamasya kāror iti dvitīyam
havyam vīra havyā havanta ity abhyārabdhavat
kva sya vīraḥ ko apaśyad indram iti tṛtīyam
sukha ratham īyamānam haribhyām ity abhyārabdhavat
mahaścit tvam indra yata etān iti caturtham
mahaścid asi tyajaso varūta iti mahadvad sad abhyārabdhavat
tam asya dyāvā pṛthivī sacetasā iti pañcamam
yadā etat kṛṇvāno mahimānam indriyam iti mahadvat sad abhyārabdhavat
traiṣṭubha jāgate jāgatam jagan madhyaṃdino hy eṣa tryahaḥ
tvam mahān indra tubhyam ha kṣā iti traiṣṭubhānām prathamam niṣkevalyānām
mahadvat sad abhyārabdhavat
tvam mahān indra yo ha śuṣmair iti dvitīyam mahadvat
mahadvadd hy etad ahaḥ
apūrvyā purutamāny asmā iti tṛtīyam
mahe vīrāya tavase turāya iti mahadvat sad abhyārabdhavat
tām su te kīrtim maghavan mahitvā iti caturtham
mahadvat sad abhyārabdhavat
imām te dhiyam pra bhare maho mahīm iti pañcamam
mahadvad sad abhyārabdhavat
traiṣṭubha jāgate jāgatam jagan madhyaṃdino hy eṣa tryahaḥ
pañca pañca sūktāni niṣkevalya marutvatīyayoḥ śasyante madhyame chandome
paśavo vai chandomāḥ
pāṅktāḥ paśavaḥ
paśūnām eva āptyai
tāni daśa sampadyante
daśa daśinī virāṭ
śrīr virāḍ anna adyam
śriyo virājo anna adyasya upāptyai
hiraṇya pāṇim ūtaya iti sāvitram
apām napātam avasa iti mahadvat sad abhyārabdhavat
mahī dyauḥ pṛthivī ca na iti dyāvā pṛthivīyam mahadvat
mahadvadd hy etad ahaḥ
yuvānā pitarā punar ity ārbhavam
indreṇa ca marutvatād ity ebhiś ca rājabhir ity abhyārabdhavat
devānām id avo mahad iti vaiśvadevam
vāmam no astv aryaman vāmam varuṇa śaṃsyam iti mahadvat sad abhyārabdhavat
imā nu kam bhuvanā sīṣadhāma iti dvipadāḥ
indraś ca viśve ca devā ity abhyārabdhavat
viśve devā ṛtā vṛdha iti vaiśvadevam vṛddhavat
mahadd hy etad ahaḥ
gāyatram gāyatra tṛtīya savano hy eṣa tryahaḥ
vaiśvānaro ajījanad iti vaiśvānarīyam
kṣmayā vṛdhāna ojasā iti vṛddhavat
mahadvat sad abhyārabdhavat
kadd ha nūnam kadha priya iti mārutam abhyārabdhavat
dūtam vo viśva vedasam iti jāta vedasīyam
agne mṛḍa mahān asi iti vā
aṣṭarcam aṣṭamasya ahnaḥ
pūrvam tu sthitam
mahān ārodhanam diva iti mahadvat sad abhyārabdhavat
pūrvam tu sthitam
mahān ārodhanam diva iti mahadvat sad abhyārabdhavat
gāyatram gāyatra tṛtīya savano hy eṣa tryahaḥ
ity āgni māruta sūktāni
ity etasya ahnaḥ sūktāni
tad ukthyam saṃtiṣṭhate
tasya sā āptir yā dvitīyasya ahnaḥ
anto gatir navamam ahaḥ
asau dyaur asau lokaḥ
tasmād gatavanti navame ahant sūktāni śasyante
aganma mahā namasā yaviṣṭham somasya mā tavasam vakṣy agna ity ete ubhe tad ājyam
agamna iti gatavat
tad anta rūpam
anto navamam ahaḥ
eti iva vā gantam gatvā
kadryan hi tata iyāt
asthur atra dhenavaḥ pinvamānā iti sthitavat
tad anta rūpam
anto navamam ahaḥ
tiṣṭhati iva vā antam gatvā
kadryan hi tata iyāt
aganma mahā namasā yaviṣṭham ity etad eva tṛcam ājyam syād iti ha sma āha paiṅgyaḥ
aganma iti gatavat
tad anta rūpam
anto navamam ahaḥ
aiti iva vīta iti ha sma ha kauṣītakiḥ
somasya mā tavasam vakṣy agna ity etad upasaṃśaṃset
tasya tad eva anta rūpam yad bhūta anuvādi prāñcam yajñam cakṛma divaḥ śaśāsur iti
yad etad bhūtam iva abhi
atra nv ā api stomo na vyāptavya iti ha sma āha paiṅgyaḥ
yady ṛgbhir eva stomo vyāpyata iti
akṣarair ha ṛk stomam vyaśnute
akṣarair ha padair vā nivid vā purorug vā ṛcam
vyāpto ha vā u tatra stomo bhavati yatra nivid vā purorug vā śasyate
tasmād vyāpyata eva
tṛcam ājyam syād yad adaḥ paiṅgyasya vacasā
ubhe iti tv eva sthitam
etena ha vā ahnā vasiṣṭhaś ca viśvāmitraś ca samajānatām
abhisaṃjānate ha vā asmai svā śraiṣṭhyāya ya evam veda
tasmād ubhe eva syātām
vāsiṣṭham pūrvam vaiśvāmitram uttaram
traiṣṭubhaḥ praugaḥ
ā vāyo bhūṣa śucipā upa na iti vāyavyam ca aindrāvāyavam ca
āgata iti gatavat
tad anta rūpam
anto navamam ahaḥ
aiti iva vā antam gatvā
kadryan hi tata iyāt
pra sotā jīro adhvareṣv asthād iti sthitavat
tad anta rūpam
anto navamam ahaḥ
tiṣṭhati iva vā antam gatvā
kadryan hi tata iyāt
divi kṣayantā rajasaḥ pṛthivyām iti maitrāvaruṇam
kṣayanta iti kṣitivat
tad anta rūpam
anto navamam ahaḥ
kṣiyati iva vā antam gatvā
kadryan hi tata iyāt
ā viśva vārā aśvinā gatam na ity āśvinam
pra tat sthānam avāci vām pṛthivyām iti sthitavat
tad anta rūpam
anto navamam ahaḥ
tiṣṭhati iva vā antam gatvā
kadryan hi tata iyāt
indram naro nemadhitā havanta ity aindram
yat pāryā yunajate dhiyas tā iti pāryāḥ para ardhyāḥ
tad anta rūpam
anto navamam ahaḥ
ante antam dadhāti
ūrdhvo agniḥ sumatim vasvo aśred iti vaiśvadevam
aśred iti śritavat
tad anta rūpam
anto navamam ahaḥ
śriyati iva vā antam gatvā
kadryan hi tata iyāt
pra kṣodasā dhāyasā sasra eṣa iti sārasvatam
prabābadhāna iti ninartiḥ
anto navamam ahaḥ
nīva vā antam gatvā nṛtyati
kadryan hi tata iyāt
ete vā u vāsiṣṭhās tṛca ṛklptās traiṣṭubhāḥ praugāḥ
prajāpatir vai vasiṣṭhaḥ
sa tantā yajñasya
sa punas tatāv ayāta yāmā bhavati
prajāpatāv eva tat sarvān kāmān ṛdhnuvanti
bṛhat pṛṣṭham śastram
tan mithunam prajātyai rūpam
try aryamā manuṣo deva tātā iti traiṣṭubhānām prathamam marutvatīyānām
tri iti tat tṛtīyasya ahno rūpam
indro rathāya pravatam kṛṇoti iti dvitīyam
yam adhyasthān maghavā vājayantam ity adhyasthād iti sthitavat
tad anta rūpam
anto navamam ahaḥ
tiṣṭhati iva vā antam gatvā
kadryan hi tata iyāt
tiṣṭhā harī ratha ā yujyamānā iti tṛtīyam
tiṣṭha iti sthitavat
tad anta rūpam
anto navamam ahaḥ
tiṣṭhati iva vā antam gatvā
kadryan hi tata iyāt
gāyat sāma nabhanyam yathā ver iti caturtham
sāma iti tad amuṣya lokasya rūpam
pra mandine pitumadarcatā vaca iti pañcamam
tasya tad eva anta rūpam yat sodarkam
traiṣṭubha jāgate jāgatam jagan madhyaṃdino hy eṣa tryahaḥ
ā satyo yātu maghavān ṛjīṣī iti traiṣṭubhānām prathamam niṣkevalyānām
ava sya śūra adhvano na anta iti
tad anta rūpam
anto navamam ahaḥ
avasyati iva vā antam gatvā
kadryan hi tata iyāt
asmā id u pra tavase turāya iti dvitīyam
asmā asmā iti saprabhṛti
yathā vai sodarkam evam saprabhṛty anta rūpam
dyaur na ya indra abhi bhūmārya iti tṛtīyam
dyaur iti tad amuṣya lokasya rūpam
tat ta indriyam paramam parācair iti caturtham
parām parācair iti ninartiḥ
anto navamam ahaḥ
nīva vā antam gatvā nṛtyati
kadryan hi tata iyāt
aham bhuvam vasunaḥ prruvyas patir viśvajite dhana jite svar jita iti dve
aham aham iti saprbhṛti
yathā vai sodarkam evam saprabhṛty anta rūpam
jite jita iti ninartiḥ
anto navamam ahaḥ
nīva vā antam gatvā nṛtyati
kadryan hi tata iyāt
traiṣṭubha jāgate jāgatam jagan madhyaṃdino hy eṣa tryahaḥ
pañca sūktāni marutvatīye śasyante uttame chandome
paśavo vai chandomāḥ
pāṅktāḥ paśavaḥ
paśūnām eva āptyai
ṣaḍ antato niṣkevalye
ṣaḍ vā ṛtavaḥ saṃvatsaraḥ
saṃvatsarasya eva āptyai
tāny ekādaśa sampadyante
ekādaśa akṣarā triṣṭup
traiṣṭubhāḥ paśavaḥ paśūnām eva āptyai
abhi tvā deva savitar iti sāvitram
abhi ity asau lokaḥ
tad amuṣya lokasya rūpam
pra vām mahi dyavī abhi iti dyāvā pṛthivīyam
mahi dyavyī abhi iti tad amuṣya lokasya rūpam
indra iṣe dadātu na ity ekā te no ratnāni dhattana iti dve tat tṛcam ārbhavam
ekam ekam suśastibhir ity ekam ekam iti ninartiḥ
anto navamam ahaḥ
nīva vā antam gatvā nṛtyati
kadryan hi tata iyāt
atha vaiśvadevam manuḥ
sarva āyur vai manuḥ
āyur eva tad yajñe ca yajamāneṣu ca dadhāti
viśve devāsa ā gata iti vaiśvadevam bhāradvājam
ā gata iti gatavat
tad anta rūpam
anto navamam ahaḥ
aiti iva vā antam gatvā
kadryan hi tata iyāt
gāyatram gāyatra tṛtīya savano hy eṣa tryahaḥ
divi pṛṣṭo arocata iti vaiśvānarīyam
divi iti tad amuṣya lokasya rūpam
maruto yasya hi kṣaya iti mārutam
kṣaya iti kṣitivat
tad anta rūpam
anto navamam ahaḥ
kṣiyati iva vā antam gatvā
kadryan hi tata iyāt
agnir hotā purohita iti jāta vedasīyam
kṣayam pāvaka śociṣa iti kṣayam iti kṣitivat
tad anta rūpam
anto navamam ahaḥ
kṣiyati iva vā antam gatvā
kadryan hi tata iyāt
gāyatram gāyatra tṛtīya savano hy eṣa tryahaḥ
ity āgnimāruta sūktāni
ity etasya ahnaḥ sūktāni
tad ukthyam saṃtiṣṭhate
tasya sā āptir yā tṛtīyasya ahnaḥ
anv aham dvipadāḥ śasyante
paśavo vai chandomāḥ
yajamānac chandasam dvipadāḥ
adhiṣṭāyām eva tat paśūnām yajamānān dadhāti
adhī iva vai paśūn puruṣas tiṣṭhaty adhi iva vai paśūn puruṣas tiṣṭhati
yad divy upari tad daśamam ahar iti ha sma āha kauṣītakiḥ
tasmāt tad avivākyam bhavati
na hi tad addhā veda kaścana
na id avidvān vibravāṇi iti
mitam etad deva karma yad daśamam ahar anuṣṭub eva
sa yo vyāha
so atirecayati
īśvaro vivaktāram bhreṣo avnetoḥ
tad u vā āhur vy eva brūyāt
nandati ha vai yajño viduṣā āgacchatā
yan me asamṛddham bhaviṣyaty ayam me tat samardhayiṣyati iti
yadi kaścit pramatta upahanyāt
yas tad adhīyāt
yas tam tatra brūyāt
sa tam deśam pārśvataḥ svādhyāyam adhīyīta
api vā gṛhapatir vā ṛtvijām vā ekaḥ paryavasarpet
sa tam deśam pārśvataḥ svādhyāyam śaṃset
yadi tathā na manyeta
tam praty eva vibrūyāt
utsṛjyate daśame ahany anuṣṭup
vāg anuṣṭup
sā eṣā vāg vrata dohuṣī krūra vahā iva bhavati
tasmād utsṛjyate
na id vācam āsīdāma iti
atha itarāṇi chandāṃsy anuṣṭubham abhisampādayati
tad etann āha eva abhimṛśe śūdrām
no enām prasisṛkṣāmi
no tv eva anyatra yāmaka pauṃścalvāyanam me asti iti
anuṣṭubb hy eṣā daśame ahan parigītā
tad āhur na anuṣṭubha āyatanam riñcyāt
virājas tatra anubrūyāt
samānam vā etac chando yad virāṭ ca anuṣṭup ca
na hy ekena akṣareṇa anyac chando bhavati
no dvābhyām iti
tayor vā etayos tṛcayoḥ ṣaḍ akṣarāṇy abhyudyanti
agnim naro dīdhitibhir araṇyor agniṣṭoma sāmnaḥ stotriya anurūpayoḥ ṣaṭ
tāni dvādaśa akṣarāṇi
hotā prātar anuvāke sampādayet
na ādriyeta atra eva sampannam
uṣṇig udaiti iti menimahe
gāyatrī vā
tām prātar anuvāke sampādayet
na ādriyeta atra vai sampannam
agne tam adya aśvam na stomair ity ājyam
tad etat sṛṣṭam daśamāya ahne na sampādayet
na ādriyeta atra eva sampannam
mādhuc chandasaḥ praugas tasya uktam brāhmaṇam
trikadrukeṣu mahiṣo yavāśiram tuviśuṣma ity aticchandasā marutvatīyam pratipadyate
sā sampannā catuḥ ṣaṣṭy akṣarā
te dve anuṣṭubhau sampadyete
tat sampannam
pinvanty apīyayā dvau pragāthau saṃśaṃsati bṛhad indrāya gāyata pra va indrāya bṛhata iti
tat sampannam
aikāhikam marutvatīyam
pratiṣṭhā vā ekāhaḥ pratiṣṭhityā eva
kayā naś citra ā bhuvat kayā tvam na ūtyā iti vāmadevyasya yonau rathantaram ūḍham bhavaty āgneyam sāma aidrīṣu
tan mithunam prajātyai rūpam
yāvantaḥ pragāthās tāvanty auṣṇihāni tṛcāni
dhāyyām anyā dvipadā bhajate
saptadaśīm anyā sūktasya
tat sampannam
aikāhikam niṣkevalyam
pratiṣṭhā vā ekāhaḥ pratiṣṭhā daśamam ahaḥ
pratiṣṭhānīyam vai chando dvipade pratiṣṭhityā eva
abhi tyam devam savitāram oṇyoḥ kavi kratum ity aticchandasā vaiśvadevam pratipadyate
sā sampannā catuḥ ṣaṣṭy akṣarā
te dve anuṣṭubhau sampadete
tat sampannam
abhivān anucaras tasya uktam brāhmaṇam
atha nityam eva aikāhikam tṛtīya savanam
pratiṣṭhā vā ekāhaḥ pratiṣṭhityā eva
tatra purastād ānobhadrīyasya praśukrīyam śaṃsati
pratiṣṭhā vā ekāhaḥ pratiṣṭhā daśamam ahaḥ
pratiṣṭhānīyam vai chando dvipadāḥ pratiṣṭhityā eva
virāṭsu vāmadevyam agniṣṭoma sāma bhavati
śrīr virāḍ anna adyam
śriyo virājo anna adyasya upāptyai
atho śāntir vai bheṣajam vāmadevyam
śāntir eva eṣā bheṣajam antato yajñe kriyate
atha yat samūḍhasya atirikta uktham upayanti
tena ha atirikta uktham āpnuvanti
atha eṣa daśamasya ahno dohaḥ
yathā sahasram ca pañcadaśa ca anuṣṭubhaḥ syuḥ
tathā etad ahaḥ sampādayet
pañcadaśa uddhṛtya śatasya śatasya catasraś catasra uddharati
tāś catvāriṃśat
pūrvāḥ pañcadaśa
tāḥ pañca pañcāśad uddhṛtāḥ
atha itare triṃśad dvātriṃśad vargāḥ
atha eṣā padyā anuṣṭup
gāyatryai ca uṣṇihaś ca ṣaṭ padāni virājas trīṇi tāni nava
bṛhatyai catvāri tāni trayodaśa
paṅkteḥ pañca tāny aṣṭādaśa
triṣṭubhaś catvāri tāni dvāviṃśatiḥ
jagatyai ca aticchandasaś ca aṣṭau tāni triṃśat
dvipadāyai dve tāni dvātriṃśat
ity eṣā padya anuṣṭub ekatriṃśī bhavati
atha eṣā devatyā anuṣṭup
aṣṭau vasava ekādaśa rudrā dvādaśa ādityā indro dvātriṃśa ity eṣā devatyā anuṣṭup dvātriṃśī bhavati
atha yāḥ pañca pañcāśad uddhṛtāḥ
catuś catvāriṃśat tāḥ paṅktayaḥ
tato yāś catvāriṃśat tad ūdhaḥ
atha yāś catasro atiyanti te stanāḥ
sā eṣā stoma akṣara anuṣṭub etena ūdhasā etaiḥ stanair etam indrasya ātmānam vratyam ahar abhikṣarati
sarveṇa anna adyena sarvai rasaiḥ sarvaiḥ kāmaiḥ sarveṇa amṛtatvena abhikṣarati
etasyā u eva vikṣareṇa chandomāḥ stomataś ca śastrataś ca vardhante
yad u vai veda tanmayaḥ sambhavati
sa ya evaṃvid asya āyuṣaḥ parastād etam indrasya ātmānam vratyam ahar abhisambhavati
tam eṣā stoma akṣara anuṣṭub etena ūdhasā etaiḥ stanaiḥ sarveṇa anna adyena sarvai rasaiḥ sarvaiḥ kāmaiḥ sarveṇa amṛtatvena abhikṣarati
ya evam sampannam daśamam ahaḥ śaṃsati
tasmād evam sampannam daśamam ahaḥ śaṃsed iti
atha yad atirikta ukhtyam upayanti
mana eva tat prīṇanti
tat sarva yajñair anuśaṃsanti
eṣā hi manaso mātrā
saṃsthite ahani purā patnī samyājebhya etasmin kāle saṃrpasarpanti
ayajñiyā vai patnyo barhir vedi hi tā iti vadantaḥ
saṃsthiteṣu patnī samyājeṣv iti tv eva sthitam
atra alpako bhrātṛvya lokaḥ pariśiṣṭo bhavati iti
te saṃrpasṛpya sārparājñyā ṛkṣu stuvate
iyam vai sārparājñī
iyam hi sarpato rājñī
atho vāg vai sārparājñī
vāgg hi sarpato rājñī
atho gaur vai sārparājñī
gaur hi sarpato rājñīi
āyam gauḥ pṛśnir akramīd ity etam tṛcam na antariyāt stotriyasya ānantarityai
asmāsu nṛmṇam dhā iti
annam vai nṛmṇam
annam eva tad yajñe ca yajamāneṣu ca dadhāti
ātmānam pūrvam āha
tathā asya ātmā anantaritā bhavati
vātāper havana śruta iti
indro vai vātāpiḥ
sa ha vātam āptvā śarīrān nirahan
pratiparaity adhvaryuḥ
so anirukte gārhapatye prājāpatye dve āhutī juhoti
prajāpatir vai gārhapatyaḥ
anirukta u vai prajāpatiḥ
āhuti saṃsthe u vai stuta śastre
samāptam stotram samāptam śastram samāptam brahma udyam
ato nv eva api kāma yajeyuḥ
atha bhakṣayeyuḥ
ayam vai venaḥ prajāpateḥ pratyakṣam tanvas tā hotā vadet
annādī ca anna patnī ca
iyam vā anna adyasāv anna patnī
bhadrā ca kalyāṇī ca
bhadrā tat somaḥ
kalyāṇī tat paśavaḥ
anilayā ca apabhayā ca
anilayā tad vāyuḥ
na hy eṣa ilayati
apabhayā tan mṛtyuḥ
na hy eṣa bibheti
anāptā ca anāpyā ca
iyam vā nanāptā
asau dyaur anāpyā
anādhṛṣṭā ca anādhṛṣyā ca
ayam vā agnir anādhṛṣṭā
abhrātṛvyā tat saṃvatsaraḥ
so asāv eva gṛhapatir yo asau tapati
eṣa hi gṛhāṇām patiḥ
tasya ṛtava eva gṛhāḥ
eṣa patiḥ
eṣa u devo apahata pāpmā
udādravaty adhvaryuḥ
apidadhati sadaso dvārau śālāyāś ca
audumbarīm anvārabhante
ūrg vai anna adyam udumbaraḥ
ūrjo anna adyasya upāptyai
uttamau pāṇī hotā kurvīta
uttamo asāni iti
uttamo ha eva bhavati
te vācam yamā āsata ā nakṣatrāṇām darśanāt
vācam ha vā etad bhūtāny āpyāyayanti yad vācam yamāni śerate
āpīnām vācam avyāsiktām antata ṛdhnavāma iti
dṛśyamāneṣu nakṣatreṣv adīkṣito bahis tiṣṭhann āha dīkṣitā veda iti
aporṇuvanti sadaso dvārau
evam śālāyai
te yathā prapannam upaniṣkramya mārjālīyany antena nakṣatreṣu cakṣur visṛjante tac cakṣur deva hitam śukram uccarad iti
jyotir vai nakṣatrāṇi
jyotir eva tad ātman dadhate
te parayā dvārā havir dhāne prapadyante
atha adhvaryur uttarasya havir dhānasya kūbarīm abhipadya āha satrasya ṛdhim gāya iti
gāyati satrasya ṛdhim
tat satrasya ṛdhim āpnuvanti
sarve sāmno nidhanam upayanti
pratiṣṭhā vai nidhanam pratiṣṭhityā eva
ta uttareṇa havir dhāne gacchanty adhokṣam vā uttarasya aindrīm aticchandasam japantaḥ
aticchandasā eva tad adhokṣam pāpmānam apaghnate
te nv ā u vayam uttareṇa eva havir dhāne parīma iti ha sma āha kauṣītakiḥ
yajñasya anusaṃcaram saptaṛṣibhyo anantarhitā iti
te agreṇa havir dhāne samupaviśya kāma dhyāyanti yam yam icchanti
sa u ha ebhyaḥ kāmaḥ samṛdhyate
atha ya u bahu kāmā bhavanti
bhūr bhuvaḥ svar ity etās te vyāhṛtīr japanti
te pāañca udañca utkramya vācam nihvayante
na id vāk parācy asad iti
vācam eva tad ātman dadhate
subrahmaṇyayā vācam visṛjñante
brahma vai subrahmaṇyā
brahmaṇā eva tad vācam visṛjante
ta āgnīdhre saha rājā saṃviśante
tad yathā rājānam vā rāja mātram vā śrāntam veśma prapādyeyuḥ
evam eva etat somam rājānam ahar ahar havir dhānābhyām upāvahṛtya agnīdhram  prapādayanti
ta āgnīdhre saha rājā saṃviśante
atha yat samūḍham daśarātram upayanti
sarveām eva kāmānām āptyai
atha yad vyūḍham upayanti
sarveṣām eva chandasām āptyai
atha yad vyūḍha samūḍhā upayanti
daśarātrasya eva nānātvam
samūḍha u ha eva agra āsa
tāni chandāṃsy anyonyasya sthānam abhidadhyuḥ
sarvāṇi prathamāṇi syāma sarvāṇi madhyamāni sarvāṇy uttamāni iti
atho sarvāṇy eva etac chandāṃsi sarva savana bhāñji kurvanti
gāyatra prātaḥ savanaḥ prathamas tryahas triṣṭub madhyaṃdino jagat tṛtīya savanaḥ
jagat prātaḥ savano dvitīyas tryahaḥ gayatra madhyaṃdinas triṣṭup tṛtīya savanaḥ
triṣṭup prātaḥ savanas tṛtīyas tryaho jagan madhyaṃdino gāyatra tṛtīya savanaḥ
gāyatr prātaḥ savanam daśamam ahaḥ
tat samānāc chandasa samānam chanda upasaṃgacchante
atha yad daśamam ahar anuṣṭubham abhisampādayati
vāg vā etad ahaḥ
vāg anuṣṭup
vācy eva tad vācam pratiṣṭhāpayanti
te amṛtatvam āpnuvanti ye daśamam ahar upayanti ye daśamam ahar upayanti
prajāpatir hi yajñam sasṛje
tena ha sṛṣṭena devā ījire
tena ha iṣṭvā sarvān kāmān āpuḥ
tasya hetor ārdhyam apanidadhuḥ
ya ete praiṣāś ca nigadāś ca
atha itareṇa yajñena ṛṣaya ījire
te ha vijajñuḥ
asarveṇa ha vai yajñena yajāmahai na vai sarvān kāmān āpnuma iti
te ha śremuḥ
ta ete praiṣāṃś ca nigadāṃś ca dadṛśuḥ
tena ha sapraiṣeṇa sanigadena iṣṭvā sarvān kāmān āpuḥ
etāvate ha vā u praiṣāś ca nigadāś ca
yad ṛgbhir yajñasya anāptam tad ebhiḥ sarvam āpsyāma iti
tān etān praiṣān viśvāmitro dadarśa
atho puroḍāśa praiṣān
atha itara ṛṣaya itarān
tad āhuḥ kasmān maitrāvaruṇa eva sarvebhyaḥ preṣyati iti
etā ha vai devatāḥ praiṣāṇām ājimīyuḥ
tan mitrāvaruṇā ujjigyatuḥ
tasmān maitrāvaruṇa eva sarvebhyaḥ preṣyati
sa vai tiṣṭhan preṣyati
tiṣṭhan vai vīryavattamaḥ
tiṣṭhann āśruta vadanatamaḥ
vīryavatīm āśrutām deveṣu vācam udyāsam iti
kuvakra iva praṇato anubrūyāt
tathā ha varṣukaḥ parjanyo bhavati iti ha sma āha kauṣītakiḥ
tadd ha sma vai purā asura rakṣasāni havīṃṣi vimathnate
tata etā vāmadevo abhirūpā apaśyad agnir hotā no adhvara iti
tābhir ha agnim pariniṇyuḥ
tato vai tāni rakṣāṃsi nāṣṭrā apajaghnire
juṣasva saprathastamam iti juṣṭavatīm abhirūpām anvāha
juṣṭavatīm abhirūpām deveṣu vācam udyāsam iti
imam no yajñam amṛteṣu dhehi iti
stokān eva etābhir agnaye svadayati
etā ha vā u teṣām puronuvākyā etā yājyāḥ
tasmād abhirūpā bhavanti
vaiśvāmitrīm puroḍāśa sviṣṭakṛtaḥ puronuvākyām anvāha tasyā uktam brāhmaṇam
vaiśvāmitrīr anusavanam puroḍāśānām puronuvākyā anvāha
viśvāmitro ha etān puroḍāśa praiṣān dadarśa salomatāyai
mādhucchandasyāv abhirūpe dvidevatyānām prathamasya puronuvākye anvāha
madhucchandā ha etān dvidevatya praiṣān dadarśa salomatāyai
gārtsamadīm ca maidhātithīm ca uttarayor abhirūpe anvāha
maidhātithīḥ prātaḥ savana unnīyamānebhyo anvāha
medhātithir ha prātaḥ savana indrāya somam provāca
tā vā āvatyo harivatyo bhavanti puronuvākyā anurūpeṇa
tā vā aindryo bhavanti
aindro hi yajña kratuḥ
tā vai gāyatryo bhavanti
gāyatram prātaḥ savanam
tā vai nava anvāha
nava nv ā atra camasān unnayanti
ṣaḍ u ha eke prātaḥ savana unnīyamānebhyo anvāhuḥ
svayam acchāvākaḥ saptamīm
sapta sapta uttarayoḥ savanayoḥ
sapta vai prāñca āsīnā vaṣaṭ kurvanti iti vadantaḥ
tad vai khalu yathā sūktam eva anubrūyāt
hotur hy eva etāḥ puronuvākyā bhavanti
hotur hy eva anucamasam etāṃś camasān unnayanti
atha hotrāḥ samyajanti
yajamānam eva tad anṛṇatāyai sampramuñcanti
mitram vayam havāmaha iti maitrāvaruṇyā maitrāvaruṇaḥ svayā eva devatayā
yajma mukhasya anavara ardhyai
indra tvā vṛṣabham vayam ity aindryā brāhmaṇācchaṃsī
aindro hi yajña kratuḥ
maruto yasya hi kṣaya iti mārutyo potā
yatra ha tad indram marutaḥ pupuvuḥ
tad enān indraḥ soma pīthe anvābheje
tasmāt sa mārutyā potā prathamataś ca antataś ca yajati
agne patnīr iha ā vaha ity āgnipātnīvatyā tvaṣṭṛmatyā na neṣṭā
tvaṣṭā vai devānām pātnīvato neṣṭā ṛtvijām
tasmāt sa āgnipātnīvatyā tvaṣṭṛmatyā neṣṭā prathamataś ca antataś ca yajati
ukṣa annāya vaśā annāya ity āgneyy āgnīdhraḥ
agnim hi sa samindhe
tasmāt sa āgneyy āgnīdhraḥ prathamataś ca antataś ca yajati
atha yatra ha tan nābhānediṣṭho mānavo aṅgiraḥ su upahavam īṣe
sa etām hotrām acchāvākīyām provāca
sa vā upahūtāyām iḍāyām ājagāma
tasmāt tan na pravṛṇate
sa vā etasmāt pūrvasmād uttarād avāntara deśād ājagāma
tasmād etasyām diśy āsīno acchāvāka upahavam icchate
tad āhuḥ kasmād acchāvākāya puroḍāśa dṛgalam pariharanti iti
alīkayur ha vācas pato naimiśīyānām dīkṣā upasatsu brahmā āsa
sa ha prasute acchāvākīyām cakāra
te ha ūcuḥ
asmai vā imam purā brahma bhāgam paryaharan
kasmā enam pariharāma iti
tasmā eva enam pariharata ity ūcuḥ
tam tasmai parijahruḥ
sa eṣa brahma bhāga eva
atho iḍā bhājo vā itare camasāḥ
tasmād acchāvākāya puroḍāśa dṛgalam pariharanti
camasasya eva aparīḍatāyai
atha enam adhvaryur āha acchāvāka vadasva yat te vādyam iti
acchāvāka upahavam icchasva ity eva enam tad āha
acchā vo agnim avasa ity acchāvāka āgneyīr anvāha
āgneyam prātaḥ savanam
tā vā anuṣṭubho bhavanti
gāyatrī vai sā anuṣṭup
gāyatram agneś chandaḥ
tā vai tisro bhavanti
trivṛd vā agnir aṅgārā arcir dhūma iti
uttamāyai tṛtīye vacane praṇaveṇa nigadam upasaṃdadhāti
yajamāna hotar adhvaryo agnīd brahman pitar neṣṭar uta upavaktar iti
praśāstā vā upavaktā
api vā ṛcā abhyuditam
upavaktā janānām iti
iṣeṣayadhvam ūrjor jayadhvam
annam vā iṣam annam ūrjam
annena samukṣadhvam ity eva enāṃs tad āha
ni vo jāmayo jihatām ny ajāmaya iti
yac ca jāmi yac ca ajāmi
tad vo nijihatām ity eva enāṃs tad āha
api vā ṛcā abhyuditam
jāmim ajāmim pra mṛṇīhi śatrūn iti
ni sapatnā yāmani bādhitāsa iti
nihatā vaḥ sapatnā samaraṇa ity eva enāṃs tad āha
jeṣatha abhītvarīm jeṣatha abhitvaryā iti
senā abhītvarī
senayā senām jayata ity eva enāṃs tad āha
śravad va indraḥ śṛṇavad vo agnir iti
śṛṇotu na indraḥ śṛṇotv agnir ity āśiṣam eva tad vadate
prasthāya indra agnibhyām somam vocata upo asmān brāhmaṇān brāhmaṇa āhvayadhvam iti
sarveṣv eva tad upahavam icchate
tam hotā upahvayate
sa hi teṣām śreṣṭhī bhavati
yam vai śraiṣṭhy upahvayate
sa upahūta iti ha sma āha
praty asmai pipīṣata ity acchāvāka unnīyamānāya anvāha
tā vai catasro bhavanti
catuṣṭayam vā idam sarvam
asya eva sarvasya āptyai
aindrīr anvāha
aindro hi yajña kratuḥ
tā vā anuṣṭubho bhavanti saṃśaṃsāyai
bṛhaty uttamā bhavati
śrīr vai bṛhatī
śriyām eva tad antataḥ pratitiṣṭhati
prātar yāvabhir ā gatam ity aindrāgnyā yajati
aindrāgnam hy asya uktham bhavati
gāyatryā gāyatram prātaḥ savanam
anuvaṣaṭ karoty āhutīnām eva śāntyai
āhutīnām pratiṣṭhityai
anavānam prātaḥ savane yajeyur iti ha sma āha paiṅgyaḥ
kṣipram devebhyo haviḥ prayacchāma iti
ardharcaśa iti kauṣītakiḥ
etad vai chandasām parva yad ardharcaḥ
parvaśa eva tad devebhyo haviḥ prayacchati
atha ata ṛtu praiṣāṇām eva mīmāṃsā
kaṇvo ha etān ṛtu praiṣān dadarśa
medhātithir yājyāḥ
kāṇvo ha vai medhātithiḥ
tena tau mṛtyum pāpmānam apajighnāte
sa ya icchen mṛtyum pāpmānam apahanyām iti
puruṣo vai yajñaḥ
tasya vāg eva ājyam
sā vā ekā eva bhavati
tasmād eka devatyam ājyam śaṃsati
prāṇāḥ praugam
te vā ime bahavaḥ prāṇāḥ
tasmād bahvyo devatāḥ prauge śasyante
bāhū maitrāvaruṇaś ca acchāvākaś ca
tau vai dviguṇau bhavataḥ
tasmāt tau prātaḥ savane dvidevatyāḥ śaṃsataḥ
iyam eva venā sevanī madhyam brāhmaṇācchaṃsī
tasmād brāhmaṇācchaṃsī prātaḥ savana eka devatyāḥ śaṃsati
ātmā madhyaṃdinaḥ
sa vā eka eva bhavati
tasmān madhyaṃdine hotrā āśaṃsina ekadevatyāḥ śaṃsanti
hotā ca niṣkevalyam
ūrū maitrāvaruṇaś ca acchāvākāś ca
tau vai dviguṇau bhavataḥ
tasmāt tau tṛtīya savane dvidevatyāḥ śaṃsataḥ
idam eva śiśnam madhyam brāhmaṇācchaṃsī
tasmād dvirūpam jāyate strī ca pumāṃś ca
tasmād brāhmaṇācchaṃsī tṛtīya savane dvidevatyāḥ śaṃsati
brāhmaṇācchaṃsī bhūyiṣṭhāḥ śaṃsati
madhyam vai brāhmaṇācchaṃsī
tasmād idam ātmano madhyam sthaviṣṭham
atha yad āvantaḥ stotriyā anurūpā bhavanti tat prathamasya ahno rūpam
vaiśvāmitrau maitrāvaruṇasya ca acchāvākasya ca stotriyau bhavataḥ
vāsiṣṭhau navarcau paryāsau
antāv eva etat sadṛśau kurvataḥ
stotriyān śastvā śvaḥ stotriyān anurūpam kurvate
ahīna saṃtatyā ahīna rūpatāyai
ahar eva tad ahno anurūpam kurvate
ahar vā ahno anurūpam
tad āhuḥ kasmāt stutam anuśasyate kasmāt stomam atiśaṃsanti iti
na vai tat stutam bhavati yan na anuśasyate
na sa stomo devān gacchati yam na atiśaṃsanti
tasmāt stutam anuśasyate tasmāt stomam atiśaṃsanti iti
catur āhāvāni śastrāṇi
paśavo vā ukthāni
catuṣṭayā vai paśavaḥ
atho catuṣpādāḥ paśūnām eva āptyai
aikāhikā uktha yājyāḥ
pratiṣṭhā vā ekāhaḥ pratiṣṭhityā eva
anuvaṣaṭ kurvanty āhutīnām eva śāntyai
āhtīnām pratiṣṭhityā āhutīnām pratiṣṭhityai
atha yatra ha tat sarva carau devā yajñam atanvata
tān ha arbudaḥ kādraveyo madhyaṃdina upodāsṛpyā uvāca
ekā vai va iyam hotrā na kriyate grāva stotriyā
tām vo aham karavāṇy upa mā hvayadhvam iti
te ha tathā ity ūcuḥ
tam ha upajuhuvire
sa etā grāva stotriyā abhirūpā apaśyat
pra ete vadantu pra vayam vadāma iti pravadatsu
pra hi te vadanti prasavadati
atha yatra bṛhad bṛhad iti
bṛhad vadanti madireṇa mandinā iti tatra
vi ṣū muñca iti vimuñcatsu
tā vai caturdaśa bhavanti
daśa vā aṅgulayaś catvāro grāvāṇaḥ
etad eva tad abhisampadyante
tā vai jagatyo bhavanti
jāgatā vai grāvāṇaḥ
atha yat triṣṭubhā paridadhāti
tā vai jagatyo bhavanti
jāgatā vai grāvāṇaḥ
atha yat triṣṭubhā paridadhāti
teno madhyaṃdine triṣṭub upāptā
sa vai tiṣṭhann abhiṣṭauti
tiṣṭhanti iva vai grāvāṇaḥ
sa vā uṣṇīṣy apinaddha akṣo abhituṣṭāva
tasmād v apy etarhy uṣṇīṣy eva grāvṇo abhiṣṭauti
atho khalv āhuḥ
cakṣur hā ha sa sarpa āsa
tad ṛtvijo viṣam apīyāya
sa etāḥ pāvamānīr viṣa apamadanīr abhituṣṭāva
tad yat pāvamānīr viṣa apamadanīr abhiṣṭauti
yajñasya eva śāntyai
yajamānasya ca bhiṣajyāyai
atha stute pavamāne dadhi gharmeṇa caranti tasya uktam brāhmaṇam
atha haviṣ paṅktyā caranti tasyā uktam brāhmaṇam
vāsiṣṭhīr madhyaṃdina unnīyamānebhyo anvāha
vasiṣṭho ha madhyaṃdina indrāya somam provāca
tā vā āvatyo harivatyo bhavanti puronuvākyā rūpeṇa
tā vā aindryas triṣṭubho bhavanti
aindram hi traiṣṭubham mādhyaṃdinam savanam
tā vai daśa anvāha
daśa hy atra camasān unnayanti
atha hotrāḥ samyajanti tāsām uktam brāhmaṇam
aindrībhis triṣṭubbhir madhyaṃdine prasthitānām yajanti
aindram hi traiṣṭubham mādhyaṃdinam savanam
anuvaṣaṭ kurvanty āhutīnām eva śāntyai
āhutīnām pratiṣṭhityai
atha iḍā atha hotṛ camasas tasya uktam brāhmaṇam
huteṣu dākṣiṇeṣu dakṣiṇā nīyante tāsām uktam brāhmaṇam
vaiśvāmitrīm marutvatīya grahasya puronuvākyām anvāha tasyā uktam brāhmaṇam
vāmadevyam maitrāvaruṇasya pṛṣṭham bhavati
śāntir vai bheṣajam vāmadevyam
śāntir eva eṣā bheṣajam yajñe kriyate
naudhasam brāhmaṇācchaṃsinaḥ
tad vai nidhanavad bhavati
pratiṣṭhā vai nidhanam pratiṣṭhityā eva
kāleyam acchāvākasya
tad vā aiḍam bṛhatīṣu kurvanti
paśavo vā iḍā
paśavo bṛhatī
bārhatāḥ paśavaḥ paśūnām eva āptyai
atha etānt sāma pragāthān anuśaṃsanti
tathā eṣām hotur nyāyād anitam bhavati
pañcarce maitrāvaruṇasya ca acchāvākasya ca uktha mukhe bhavataḥ
ekādaśarcau paryāsau
antāv eva etat sadṛśau kurvataḥ
viśvāmitrasya ca vāmadevasya ca maitrāvaruṇaḥ śaṃsati
vāmadevyam hy asya pṛṣṭham bhavati
viśvāmitrasya ca vasiṣṭhasya ca brāhmaṇācchaṃsī
vāsiṣṭho hy asya paryāso bhavati
bharadvājasya ca viśvāmitrasya ca acchāvākaḥ
vaiśvāmitro hy asya paryāso bhavati
bharadvājasya ca viśvāmitrasya ca acchāvākaḥ
vaiśvāmitro hy asya paryāso bhavati
te vai caturṇām ṛṣīṇām śaṃsanti
ā caturam vai dvandvam mithunam prajananam prajātyai
vaiśvāmitre maitrāvaruṇasya ca brāhmaṇācchaṃsinaś ca uktha mukhe bhavataḥ
paryāso acchāvākasya
vāg vai viśvāmitraḥ
vācā eva tat sarvato yajñam tanvata ity etad brāhmaṇam
prāyaṇīya udayanīyayor aikāhyam ca bhavati
vāmadevyam maitrāvaruṇasya ahar ahaḥ pṛṣṭham bhavati
śāntir vai bheṣajam vāmadevyam
śāntir eva eṣā bheṣajam ahar ahar yajñe kriyate
atha etān kadvataḥ pragāthān ahar ahaḥ śaṃsanti
ko vai prajāpatiḥ
prajāpatāv eva tad ahar ahaḥ pratitiṣṭhanto yanti
atho aśāntāni vā ete ahīna sūktāny anyāny anyāny upayuñjānā yanti
tāny eva etaiḥ kadvadbhiḥ pragāthair ahar ahaḥ śamayanto yanti
atha etās tantryās triṣṭubha uktha pratipado ahar ahaḥ śasyante
balam vai vīryam triṣṭup
bala eva tad vīrye ahar ahaḥ pratitiṣṭhanto yanti
apa praca indra viśvān amitrān iti saukīrtim maitrāvaruṇo apanuttavatīm pāpmana eva apanuttyai
yad ārṣeye sūkte tad ārṣeye uktha mukhīye itarayoḥ
brahmaṇā te brahma yujā yunajmy urum no lokam anu neṣi vidvān iti brahmavaty uruvatyau
brahmaṇi ca eva tad uru gāye ca ahar ahaḥ pratitiṣṭhanto yanti
atha etān śilpāni madhyame tryahe śasyante
śilpavān hy eṣa madhyamas tryaho bhavati
virājaś ca vaimadyaś ca caturthe ahan
vairājam hi caturtham ahaḥ
paṅktayaś ca mahā paṅktayaś ca pañcame ahan
pāṅktam hi pañcamam ahaḥ
aticchandasaḥ ṣaṣṭhe ahan
āticchandasam hi ṣaṣṭham ahaḥ
atho apṛṣṭham vā u tad yad anyatra bṛhatyai kriyate
cyavanta u vā atra bṛhatyai pṛṣṭhāni
śilpeṣv eva tad ahar ahaḥ pratitiṣṭhanto yanti
atho antarikṣam vā eṣa madhyamas tryahaḥ
anārambhaṇam vā idam antarikṣam apratiṣṭhānam
śilpeṣv eva tad ahar ahaḥ pratitiṣṭhanto yanti
tāni vai tṛcāni bhavanti
trivṛd vai śilpam nṛttam gītam vāditam iti
teṣv eva tad ahar ahaḥ pratitiṣṭhanto yanti
mā cid anyad vi śaṃsata mā bhema mā śramiṣma iti maithātham maitrāvaruṇasya daśame ahan bṛhatīṣu pṛṣṭham bhavati
na hi tasya prāg daśamād ahno bṛhatīṣu pṛṣṭham bhavati
ekasthā vai śrīḥ
śrīr vai bṛhatī
śriyām eva tad antataḥ pratitiṣṭhante yanti
dvipadāḥ śastvā aikāhikāni śaṃsanti
pratiṣṭhā vā ekāhaḥ pratiṣṭhā daśamam ahaḥ
pratiṣṭhānīyam vai chando dvipadāḥ pratiṣṭhityā eva
naudhasam brāhmaṇācchaṃsinas tasya uktam brāhmaṇam
paṅktiṣu brāhmaṇācchaṃsine ca acchāvākāya ca praṇayanti pañcame ahan
pāṅktam hi pañcamam ahaḥ
gāyatrīṣu brāhmaṇācchaṃsine praṇayanti ṣaṣṭhe ahan
raivatasya eva ahno rūpeṇa
ahīna sūktāni ṣaṣṭhe ahani śaṃsanti
ahīna saṃtatyā ahīna rūpatāyai
ahīnānt sarvān kāmān āpnuma iti
na hy atra kiṃcana hīyate
ud u brahmāṇy airata śravasya ity ahar ahaḥ paryāsaḥ
ṛtavo vā udubrahmīyam
ṛtuṣv eva tad ahar ahaḥ pratitiṣṭhanto yanti
tā vai ṣaḍ bhavanti
ṣaḍ vā ṛtavaḥ
ṛtuṣv eva tad ahar ahaḥ pratitiṣṭhanto yanti
kāleyam acchāvākasya tasya uktam brāhmaṇam
ṣaṭpadāsv acchāvākāya praṇayanti ṣaṣṭhe ahan
ṣaṣṭhasya eva ahno rūpeṇa
abhi taṣṭā iva dīdhayā manīṣām ity ahar ahaḥ paryāsaḥ
prajāpatir vā abhitaṣṭīyam
prajāpatāv eva tad ahar ahaḥ pratitiṣṭhanto yanti
tad vā aniruktam bhavati
anirukta u vai prajāpatiḥ
tat prājāpatyam rūpam
sā vā atra ekā eva niruktā
eka u vai prajāpatiḥ
tat prajāpatyam rūpam
daśarcam bhavati
daśa ime prāṇāḥ
prāṇān eva tad yajñeṣu ca yajamāneṣu ca dadhāti
dviṣu uktā hotrāṇām madhyaṃdināḥ
dvyukthasya eva hotuḥ pratyudyamāya
atho saṃvatsaro vai hotā
ṛtavo hotrāśaṃsinaḥ
tad yad dvandvam samastā ṛtava ākhyāyante grīṣmo varṣā hemanta iti
tasmād dviṣu uktā hotrāṇām madhyaṃdināḥ
atho ātmā vai hotā
aṅgāni hotrāśmasinaḥ
tad yad dviguṇāny aṅgāni bhavanti
tasmād dviṣu uktā hotrāṇām madhyaṃdināḥ
stoma atiśaṃsam prātaḥ savaneṣu śastvā ahīna sūktāni madhyaṃdineṣu śaṃsanti caturviṃśe abhijit viṣuvati bṛhat pṛṣṭhe viśvajiti mahāvratīye ahan
ahīno hy etāny ahāni
tad yad ahīna sūktāni madhyaṃdineṣu śaṃsanti
parāñcīni vā etāny ahāny abhyāvartīni
na it pāñco agāma iti
ahīna sūktāni śastvā aikāhikībhiḥ paridadhati
pratiṣṭhā vā ekāhaḥ pratiṣṭhityā eva
pāṅktāḥ paśavaḥ
paśūnām eva āptyai
catvāri catvāri sūktāni brāhmaṇācchaṃsī ca acchāvākaś ca śaṃsataḥ sarveṣu chandomeṣu
paśavo vai chandomāḥ
catuṣṭayā vai paśavaḥ
atho catuṣpādāḥ paśūnām eva āptyai
pañca āhāvāni śastrāṇi
paśavo vā ukthāni
pāṅktāḥ paśavaḥ
paśūnām eva āptyai
aikāhikā ukthya yājyāḥ
pratiṣṭhā vā ekāhaḥ pratiṣṭhityā eva
anuvaṣaṭ kurvanty āhutīnām eva śāntyai
āhutīnām pratiṣṭhityā āhutīnām pratiṣṭhityai
triṣṭubham āditya grahasya puronuvākyām anvāha tasyā uktam brāhmaṇam
atha stute pavamāne paśunā caranti tasya uktam brāhmaṇam
atha haviṣ paṅktyā caranti tasyā uktam brāhmaṇam
vāmadevyās tṛtīya savana unnīyamānebhyo anvāha
vāmadevo ha tṛtīya sanava indrāya somam provāca
tā vā āvatyo harivatyo bhavanti puronuvākyā rūpeṇa
tā vā aindrārbhavyas triṣṭubho bhavanti
indram eva tad ardha bhājam savanasya karoti
tā vai nava anvāha
nava hy atra camasān unnayanti
yathā tu prāyaṇam tathā udayanam
atha hotrāḥ samyajanti tāsām uktam brāhmaṇam
andhasvatyo madvatyaḥ pītavatyo jagatyo yājyāḥ
jāgatam hi tṛtīya savanam
anuvaṣaṭ kurvanty āhutīnām eva śāntyai
āhutīnām pratiṣṭhityai
atha iḍā atha hotṛ camasas tasya uktam brāhmaṇam
aupāsanāṃs tṛtīya savana upāsyanti teṣām uktam brāhmaṇam
triṣṭubham sāvitra grahasya puronuvākyām anvāha tasyā uktam brāhmaṇam
atha yad uktha antareṇa agnīn patnīvatasya yajati
tena tau hotāram anusamaśnuvāte
aindrāgnāny ukthya ukthāni bhavant teṣām uktam brāhmaṇam
atha etāny aindrāṇi jāgatāni sūktāni śaṃsanti
paśavo vai jagatī
jāgatāḥ paśavaḥ paśūnām eva āptyai
tāny acyutāni syur iti ha eka āhuḥ savana dharaṇāni iti vadantaḥ
anyāny anyāni iti tv eva sthitam
anyad anyadd hy ahar upayanti
atha vāruṇam bārhaspatyam vaiṣṇavam iti śaṃsanti
jagatī vā eteṣām chandas triṣṭub indrasya
tad yat chandasī viparīte dvidevatyāyai
aindrāvaruṇam aindrā bārhaspatyam aindrāvaiṣṇavam iti śaṃsanti
grahān eva etair anuśaṃsanti
evam hi grahā gṛhītā bhavanti
carṣaṇī dhṛtam maghavānam ukthyam iti maitrāvaruṇas tasya uktam brāhmaṇam
vāsiṣṭho ahar ahaḥ paryāso bhavati
vasiṣṭho ha etan maitrāvaruṇīyāyai tṛtīya savanam dadarśa
tasmād vāsiṣṭho ahar ahaḥ paryāso bhavati
kakupsu maitrāvaruṇāya praṇayanti tṛtīye ahan
teno sa brāhmaṇācchaṃsino vaśam eti
atha caturthe ahant sve sve chandasi praṇayanti
sve sva eva tac chandasi pratitiṣṭhanto yanti
gāyatrīṣu maitrāvaruṇāya praṇayanty uṣṇikṣu brāhmaṇācchaṃsine anuṣṭupsv acchāvākāya uttara uttaritāyai
tathā eṣām caturbhiś caturbhir akṣaraiś chandāṃsy abhyudyanti
paṅktiṣu maitrāvaruṇāya praṇayanti pañcame ahan
pāṅktam hi pañcamam ahaḥ
dvipadāsu ṣaṣṭhe ahan praṇayanti sarveṣām
dvaipadam hi ṣaṣṭham ahaḥ
atho gūrdam bhadram udvaṃśa putram iti sāmāni kurvanti
atho dvipadā sahacarāṇi vai śilpāni bhavanti
tasmāt śilpāni śasyante
na it śilpebhyo agāma iti
nābhānediṣṭhena atra hotā retaḥ sicati
tan maitrāvaruṇāaya prayacchati
tat sa vālakhilyābhir vikaroti
atha etā vālakhilyā vihṛtāḥ śaṃsati
pacchaḥ prthame sūkte viharati
parvaśa eva enam tt sambharati
ardharcaśo dvitīye
dve vai puruṣaḥ kapale
te eva tat saṃdadhāti
ṛcam ṛcam tṛtīye
kṛtsnam eva enam tat sambharati
viparyasyen nārāśaṃse
tasmād viparyastā garbhā jāyante
tārkṣye dūrohaṇam rohati
vāyur vai tārkṣyaḥ
prāṇo vai vāyuḥ
prāṇam eva tad yajamānā rohanti
tam brāhmaṇācchaṃsine prayacchati
tam sa sukīrtinā yoninā pragigṛhṇāti jātam
atha etam vṛṣākapim paṅkti śaṃsam śaṃsati
pañcapadā paṅktiḥ
pāṅkto vai yajño yajñasya avāptyai
nyūṅkhayati
annam vai nyūṅkhaḥ
jāta eva asmiṃs tad anna adyam pratidadhāti
atha etat kuntāpam yathā chandasam śaṃsati
sarveṣām eva chandasām āptyai
nārāśaṃsī raibhīḥ kāravyā indra gāthā bhūtecchadaḥ pārikṣitīr etaśa pralāpam iti
etaśo ha vai munir yajñasya āyur dadarśa
sa ha putrān uvāca
putrakā yajñasya āyur adarśam tad abhilapṣyāmi
māmām dṛptam mandhvam iti
te ha tathā ity ūcuḥ
tadd ha abhilalāpa
tasya ha jyeṣṭhaḥ putro abhisṛpya mukham apijagrāha
adṛpad vai naḥ pitā iti
tam ha uvāca
apanaśya dhik tvā jālmāstu
pāpiṣṭhām te prajām kariṣyāmi
yad vai me jālma mukham na apy agrahīṣyaḥ
śata āyuṣam gām akariṣyam sahasra āyuṣam puruṣam iti
tasmād aitaśāyanā ājāneyāḥ santo bhṛgūṇām pāpiṣṭhāḥ pitrā abhiśaptāḥ svayā devatayā svena prajāpatinā
āditya āṅgirasīr upasaṃśaṃsati
ādityāś ca ha vā aṅgirasaś ca aspardhanta
vayam pūrve svargam lokam eṣyāma ity ādityāḥ
vayam ity aṅgirasaḥ
te aṅgirasa ādityān prajighyuḥ
śvaḥ sutyā no yājayata na iti
teṣām ha agnir dūta āsa
ta ādityā ūcuḥ
atha asmākam adya sutyā
teṣām nas tvam eva hotā asi
bṛhaspatir brahmāya asya udgātā ghora āṅgiraso adhvaryur iti
tān na pratyuācacakṣire
tam etābhiḥ śiśikṣuḥ
tad etā abhivadanti
te aśvam śvetam dakṣiṇām niṇyur etam eva ya eṣa tapati
tata u ha ādityāḥ svar īyuḥ
svar eti ya evam veda
diśām klṛptīḥ śaṃsati
diśo ha asmai kalpante
jana kalpāḥ śaṃsati
janā ha asmai kalpante
pravalhikāḥ pratīrādhān ativādām āhanasyāḥ sarvā vāco vadati
tasmāt puruṣaḥ sarvā vāco vadati
ekaikām itare paśavaḥ
tā vā aṣṭau bhavanti
etābhir vai devāḥ sarvā aṣṭīr āśnuvata
tatho eva etad yajamānā etābhir eva sarvā aṣṭīr aśnuvate
kapṛnnaraḥ kapṛtham uddadhātana yadd ha prācīr ajagantā iti dve eka pātinyau
tā daśa saṃpadyante
daśa daśinī virāṭ
śrīr virāḍ anna adyam
śriyo virājo anna adyasya upāptyai
dādhikrīm śaṃsati
vāg vai dādhikrī
vācam eva asmiṃs tad dadhāti
pāvamānam śaṃsati
pavitram vai pāvamānyaḥ
punāty eva enat tat
tam acchāvākāya prayacchati
tam sa evayāmarutā cārayati jātam
nyūṅkhayati
nyūṅkha mānaka iva vai prathamam cicarṣaṃś carati
tad enam amṛtāc chandaso amṛtatvāya prajanayanti
te amṛtatvam āpnuvanti ya ṣaṣṭham ahar upayanti
stotriyā anurūpau śastvā vālakhilyāḥ śaṃsati
ātmā vai stotriyā anurūpau
prāṇā vālakhilyāḥ
anantarhitā u ha iem ātmanaḥ prāṇāḥ
tad āhuḥ kasmād vālakhilyā iti
yad vā urvarayor asambhinnam bhavati
khila iti vai tam ācakṣate
vāla mātrā u hi ime prāṇā asambhinnāḥ
tad yad asambhināḥ
tasmād vālakhilyāḥ
tārkṣye dūrohaṇam rohati iti tad uktam
gāyatrīṣu brāhmaṇācchaṃsine praṇayanti dvitīye ahan
teno sa maitrāvaruṇasya vaśam eti
pra maṃhiṣṭhāya bṛhate bṛhad raya iti jāgatam ṣaḍṛcam tasya uktam brāhmaṇam
dvis tāvad yāvan maitrāvaruṇasya
kārṣṇo ahar ahaḥ paryāso bhavati
kṛṣṇo ha etad āṅgiraso brāhmaṇācchaṃsīyāyai tṛtīya savanam dadarśa
tasmād kārṣṇo ahar ahaḥ paryāso bhavati
uṣṇikṣv acchāvākāya praṇayanti prathame ahan
teno sa brāhmaṇācchaṃsino vaśam eti
ṛtur janitrīyam trayodaśarcam tasya uktam brāhmaṇam
dvis tāvad yāvad brāhmaṇācchaṃsina ekā ca upa
bhāradvājo ahar ahaḥ paryāso bhavati
bharadvājo ha etad acchāvākīyāyai tṛtīya savanam dadarśa
tasmād bhāradvājo ahar ahaḥ paryāso bhavati
vaiṣṇave viparyasyaty acchāvākaḥ
paryāsāv itarau
dviparyāsua maitrāvaruṇaś ca brāhmaṇācchaṃsī ca
eka paryāso acchāvākaḥ
tad yad acyuta paryāso acchāvākaḥ
pratiṣṭhā vā acchāvākaḥ pratiṣṭhityā eva
ṣaṭtriṃśatam maitrāvaruṇaś caturviṃśe śaṃsati
catvāriṃśatam brāhmaṇācchaṃsī
catuś catvāriṃśatam acchāvākaḥ
tad viṃśati śatam
viṃśati śatam vā ṛtor ahāni
tad ṛtum āpnuvanti
ṛtunā saṃvatsaram
ye ca saṃvatsare kāmāḥ
pañca pañca sūktāni tṛtīya savane maitrāvaruṇaḥ śaṃsati sarveṣu chandomeṣu
paśavo vai chandomāḥ
pāṅktāḥ paśavaḥ
paśūnām eva āptyai
catvāri sūktāni brāhmaṇācchaṃsī śaṃsati prathame chandome
paśavo vai chandomāḥ
catuṣṭayā vai paśavaḥ
atho catuṣpādāḥ paśūnām eva āptyai
pañca pañca sūktāny uttarayoś chandomayoḥ
paśavo vai chandomāḥ
pāṅktāḥ paśavaḥ
paśūnām eva āptyai
pañca sūktāny acchāvākaḥ śaṃsati prathame chandome
paśavo vai chandomāḥ
pāṅktāḥ ṛtavaḥ saṃvatsaraḥ
saṃvatsarasya eva āptyai
catur āhāvāni śastrāṇi
paśavo vā ukthāni
catuṣṭayā vai paśavaḥ
atho catuṣpādāḥ paśūnām eva āptyai
ṣaṣṭha eva ahan maitrāvaruṇasya pañca āhāvam bhavati
paśavo vā ukthāni
pāṅktāḥ paśavaḥ
paśūnām eva āptyai
aikāhikā ukthya yājyāḥ
pratiṣṭhā vā ekāhaḥ pratiṣṭhityā eva
anuvaṣaṭ krvanty āhutīnām eva śāntyai
āhutīnām pratiṣṭhityai
pañca chandāṃsi rātrau śaṃsanti
anuṣṭubham gāyatrīm uṣṇiham triṣṭubham jagatīm iti
etāni vai rātric chandasāni
pañca āhāvā rātriḥ
vājapeyasya ca atirikta uktham
ukthasya atigraho rātriḥ
chandase chandasa eva tad āhvayanta iti ha sma āha kauṣītakir ajāmitāyai
atha yat tiro ahnyavatīm triṣṭubham āśvina iktha grahasya puronuvākyām anvāha
tiro ahnyavān praiṣaḥ
tiro ahnyā hi somā bhavanti
atho balam vai vīryam triṣṭup
balam eva tad vīryam yajamāne dadhāti
catur āhāvāny aptoryāmasya atirikta ukthāni
paśavo vā ukthāni
catuṣṭayā vai paśavaḥ
atho catuṣpādāḥ paśūnām eva āptyai
kṣaitrapatyaḥ paridhānīyāḥ kurvate
iyam vai kṣetram pṛthivī
asyām adīnāyām antataḥ pratiṣṭhāsyāma iti
asyām eva tad adīnāyām antataḥ pratitiṣṭhanti
atha yat tiro ahnyavatyas triṣṭubho yājyā bhavanti
tiro ahnyā hi somā bhavanti
atho balam vai vīryam triṣṭup
balam eva tad vīryam yajamāne dadhāti
anuvaṣaṭ kurvanty āhutīnām eva śāntyai
āhutīnām pratiṣṭhityaī
atha hāriyojanena caranti tasya uktam brāhmaṇam
triṣṭubham hāriyojanasya puronuvākyām anvāha tasyā uktam brāhmaṇam
atha yad atipraiṣasya puronuvākyām anvāha
avīryo ha vā u sa praiṣo yo apuronuvākhyaḥ
atho dvidevatyeṣu vai puronuvākyā bhavanti
sarveṣu ca prasthiteṣu
tasmād asya puronuvākyām anvāha
atha yad atipraiṣam āha
param eva etad ahar abhivadati
param eva etad ahar abhyārabhya vasanti iti ha sma āha kauṣītakiḥ param eva etad ahar abhyārabhya vasanti iti ha sma āha kauṣītakiḥ
